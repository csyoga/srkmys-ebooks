<?xml version="1.0"?>
<html>
  <div>ಪುರುಷಸಿಂಹರನ್ನು ಮಾಡುವ ವಿದ್ಯಾಭ್ಯಾಸದ ಆವಶ್ಯಕತೆ</div>
  <div>ವಿದ್ಯಾಭ್ಯಾಸದ ಪ್ರಾಮುಖ್ಯತೆ</div>
  <p>ಯೂರೋಪ್​ದೇಶದ ಅನೇಕ ಪಟ್ಟಣಗಳಲ್ಲಿ ಸಂಚಾರ ಮಾಡುವಾಗ ಸಾಧಾರಣ ಬಡವರಿಗೆ ದೊರುಕುವ ಜೀವನ ಸೌಕರ್ಯ ಮತ್ತು ವಿದ್ಯಾಭ್ಯಾಸವನ್ನು ನೋಡಿದಾಗ, ನಮ್ಮ ದೇಶದ ಬಡಜನರ ದುಃಸ್ಥಿತಿ ನನಗೆ ವ್ಯಕ್ತವಾಯಿತು. ಆಗ ನಾನು ಕಣ್ಣೀರು ಕರೆಯುತ್ತಿದ್ದೆ. ಈ ವ್ಯತ್ಯಾಸಕ್ಕೆ ಕಾರಣವೇನು! ನನಗೆ ದೊರಕಿದ ಉತ್ತರವೇ ವಿದ್ಯಾಭ್ಯಾಸ. ವಿದ್ಯಾಭ್ಯಾಸ ಮತ್ತು ಆತ್ಮಶ್ರದ್ಧೆಯ ಮೂಲಕ ಅವರಲ್ಲಿ ಸುಪ್ತವಾದ ಬ್ರಹ್ಮ ವ್ಯಕ್ತವಾಗುವುದು.</p>
  <p>ನಾನು ನ್ಯೂಯಾರ್ಕಿನಲ್ಲಿದ್ದಾಗ ಐರ್ಲೆಂಡಿನಿಂದ ಬರುವ ಜನರನ್ನು ನೋಡುತ್ತಿದ್ದೆ. ದಬ್ಬಾಳಿಕೆಗೆ ತುತ್ತಾಗಿ, ಜೋಲು ಮುಖದಿಂದ, ಮನೆಯಲ್ಲಿ ತಮ್ಮದೆಂಬ ಒಂದು ಸಾಮಾನೂ ಇಲ್ಲದೆ ನಿರ್ಗತಿಕರಾಗಿ, ತಲೆಗೆ ಒಂದು ಟೋಪಿಯೂ ಇಲ್ಲದೇ ಇದ್ದರು. ಅವರ ಜೀವನದ ಸರ್ವಸ್ವವೇ ಒಂದು ಕೋಲು ಮತ್ತುಅದರ ಕೊನೆಯಲ್ಲಿ ನೇತಾಡುವ ಒಂದು ಚಿಂದಿಗಂಟು. ಕಾಲು ನಡುಗುತ್ತಿತ್ತು. ಕಣ್ಣಿನಲ್ಲಿ ಅಂಜಿಕೆ ಸುಳಿಯುತ್ತಿತ್ತು. ಆರು ತಿಂಗಳಲ್ಲಿ ದೃಶ್ಯವೇ ಬದಲಾಯಿಸಿತು. ಈಗ ಅದೇ ಮನುಷ್ಯನು ಧೈರ್ಯದಿಂದ ನಡೆಯುತ್ತಾನೆ. ಅವನ ಉಡುಪು ಬದಲಾಯಿಸಿದೆ. ಅವನ ಕಣ್ಣಿನಲ್ಲಿ, ಇಡುವ ಹೆಜ್ಜೆಯಲ್ಲಿ, ಅಂಜಿಕೆಯ ಸುಳಿವೇ ಇಲ್ಲ. ಇದಕ್ಕೆ ಕಾರಣವೇನು? ಐರ್ಲೆಂಡಿನವನು ತನ್ನ ದೇಶದಲ್ಲಿದ್ದಾಗ ಸುತ್ತಲೂ ಅನಾದರಣೀಯ ವಾತಾವರಣ ಆವರಿಸಿ ಕೊಂಡಿತ್ತು. ಪ್ರಕೃತಿಯೆಲ್ಲ ಒಂದು ಧ್ವನಿಯಿಂದ, “ಪ್ಯಾಟ್, ನಿನಗೇನು ಗತಿಯಿಲ್ಲ, ನೀನು ಹುಟ್ಟುಗುಲಾಮ, ಹಾಗೆಯೇ ಇರುವೆ” ಎಂದು ಹೇಳು ತ್ತಿತ್ತು. ಹುಟ್ಟಿನಿಂದಲೂ ಹಾಗೆ ಹೇಳುತ್ತಿರುವುದನ್ನು ಕೇಳಿ, ಪ್ಯಾಟನು ಅದರಲ್ಲಿ ನಂಬಿದನು. ತಾನು ಅತ್ಯಂತ ಹೀನನೆಂದು ಭ್ರಾಂತಿಯಿಂದ ತಿಳಿದುಕೊಳ್ಳುವು ದಕ್ಕೆ ಮೊದಲುಮಾಡಿದನು. ಆದರೆ ಅಮೇರಿಕಾ ದೇಶಕ್ಕೆ ಬಂದೊಡನೆಯೇ, “ಪ್ಯಾಟ್, ನಮ್ಮಂತೆಯೇ ನೀನು ಒಬ್ಬ ಮನುಷ್ಯ. ಇದನ್ನೆಲ್ಲ ಮಾಡಿದವನು ಮನುಷ್ಯ. ನಿನ್ನಂತಹ ಮತ್ತು ನನ್ನಂತಹ ಮನುಷ್ಯರು ಏನನ್ನು ಬೇಕಾದರೂ ಸಾಧಿಸಬಹುದು. ಧೈರ್ಯ ತಾಳು.” ಎಂಬ ಧ್ವನಿ ಸುತ್ತಲೂ ಅನುರಣಿತ ವಾಗಿತ್ತು. ಪ್ಯಾಟನು ತಲೆಯೆತ್ತಿ ನೋಡಿದನು. ಅದು ನಿಜವಾಗಿಯೂ ಸತ್ಯ ವಾಗಿತ್ತು. ಪ್ರಕೃತಿ “ಏಳು, ಜಾಗ್ರತನಾಗು! ಗುರಿಯನ್ನು ಸೇರುವವರೆಗೂ ನಿಲ್ಲಬೇಡ” ಎಂದು ಹೇಳುತ್ತಿದ್ದಂತೆ ತೋರಿತು.</p>
  <div>ನಮ್ಮದು ನಿಷೇಧಮಯ ವಿದ್ಯಾಭ್ಯಾಸ</div>
  <p>ಅವರ ದೇಶದಲ್ಲಿರುವ ಐರಿಷ್ ಜನಾಂಗದಂತೆ ನಮ್ಮ ಹುಡುಗರು ನಿಷೇಧಮಯವಾದ ವಿದ್ಯಾಭ್ಯಾಸವನ್ನು ಪಡೆಯುವರು. ಇದರಲ್ಲಿ ಕೆಲವು ಒಳ್ಳೆಯ ವಿಷಯಗಳೇನೋ ಇವೆ. ಆದರೆ ಇದರಲ್ಲಿರುವ ನ್ಯೂನತೆಗಳೊಂದಿಗೆ ಹೋಲಿಸಿ ನೋಡಿದರೆ ಒಳ್ಳೆಯದು ತೃಣಮಾತ್ರವಾಗುವುದು. ಮೊದಲನೆಯ ದಾಗಿ ಇದು ಪುರುಷಸಿಂಹರನ್ನಾಗಿ ಮಾಡುವ ವಿದ್ಯಾಭ್ಯಾಸವಲ್ಲ. ಇದು ಸಂಪೂರ್ಣ ನಿಷೇಧ ಪ್ರಾಧಾನ್ಯ ವಿದ್ಯಾಭ್ಯಾಸ. ನಿಷೇಧ ಪ್ರಾಧಾನ್ಯ ವಿದ್ಯಾಭ್ಯಾಸ ಅಥವಾ ಅದರ ತಳಹದಿಯ ಮೇಲೆ ನಿಂತ ಎಂತಹ ಶಿಕ್ಷಣವಾದರೂ ಮರಣಕ್ಕಿಂತ ಕೇಡು.</p>
  <p>ನಾವು ಕೆಲಸಕ್ಕೆ ಬಾರದವರು ಎಂಬುದನ್ನು ಮಾತ್ರ ಕಲಿತಿರುವೆವು. ನಮ್ಮ ದೇಶದಲ್ಲಿ ಮಹಾವ್ಯಕ್ತಿಗಳು ಜನ್ಮವೆತ್ತಿದ್ದರು ಎಂಬುದನ್ನು ತಿಳಿಯುವಂತೆ ಮಾಡಿರುವುದು ಅಪರೂಪ. ಸ್ವಷ್ಟವಾದ ಯಾವುದನ್ನೂ ನಮಗೆ ಹೇಳಿ ಕೊಟ್ಟಿಲ್ಲ. ನಾವು ಹೇಗೆ ಕಾರ್ಯೋನ್ಮುಖರಾಗಬೇಕೆಂಬುದನ್ನು ಕೂಡ ನಾವು ಕಲಿಯುವುದಿಲ್ಲ. ಇದರ ಪರಿಣಾಮವಾಗಿಯೇ ಐವತ್ತು ವರುಷಗಳ ಇಂತಹ ವಿದ್ಯಾಭ್ಯಾಸದಿಂದ ಒಬ್ಬ ಸ್ವಂತ ಬುದ್ಧಿವಂತನೂ ಆಗಿಲ್ಲ. ಪ್ರತಿಯೊಬ್ಬ ಸ್ವಂತ ಬುದ್ಧಿವಂತನೂ ಕೂಡ ಮತ್ತೆಲ್ಲೊ ವಿದ್ಯಾಭ್ಯಾಸವನ್ನು ಪಡೆದನು, ಈ ದೇಶದಲ್ಲಿ ಅಲ್ಲ. ತಮಗೆ ಪ್ರಾಯಶ್ಚಿತ್ತ ಮಾಡಿಕೊಳ್ಳಲು ಹಳೆಯ ವಿದ್ಯಾ ಸಂಸ್ಥೆಗಳಿಗೆ ಹೋಗಿರುವರು.</p>
  <div>ವಿದ್ಯೆ ಕೇವಲ ವಿಷಯಸಂಗ್ರಹವಲ್ಲ</div>
  <p>ವಿದ್ಯಾಭ್ಯಾಸವೆಂದರೆ ನಿಮ್ಮ ಮೆದುಳಿನಲ್ಲಿ ಶೇಖರಿಸಿದ ವಿಷಯಸಂಗ್ರಹ ರಕ್ತಗತವಾಗದೆ ಬದುಕಿರುವ ತನಕ ಚೆಲ್ಲಾಪಿಲ್ಲಿಯಾಗಿ ಓಡಾಡುವುದಲ್ಲ. ಜೀವನವನ್ನು ಉತ್ತಮಗೊಳಿಸುವ ಪುರುಷಸಿಂಹರನ್ನು ಮಾಡುವ ವಿದ್ಯೆ ಬೇಕು. ಐದು ವಿಷಯಗಳನ್ನು ನೀವು ಅರ್ಥಮಾಡಿಕೊಂಡು, ಅದನ್ನು ನಿಮ್ಮ ಜೀವನದಲ್ಲಿ ಕಾರ್ಯರೂಪಕ್ಕೆ ತಂದು, ಅದರಿಂದ ಶೀಲವನ್ನು ರೂಪಿಸಿ ಕೊಂಡಿದ್ದರೆ, ಒಂದು ಪುಸ್ತಕಭಂಡಾರವನ್ನೇ ಕಂಠಪಾಠಮಾಡಿದ ಪಂಡಿತನಿ ಗಿಂತಲೂ ನೀವು ಮೇಲು. ಕೇವಲ ವಿಷಯ ಸಂಗ್ರಹವೇ ವಿದ್ಯಾಭ್ಯಾಸವಾಗಿ ದ್ದರೆ—ಪ್ರಪಂಚದಲ್ಲಿ ಪುಸ್ತಕಭಂಡಾರಗಳೇ ಮಹಾಮುನಿಗಳಾಗುತ್ತಿದ್ದವು, ವಿಶ್ವ ಕೋಶಗಳೇ ಮಹಾಪುಷಿಗಳಾಗುತ್ತಿದ್ದವು.</p>
  <p>ಪರಭಾಷೆಯಲ್ಲಿ ಮತ್ತೊಬ್ಬರ ಭಾವನೆಗಳನ್ನು ಕಂಠಪಾಠಮಾಡಿ, ಅದ ರಿಂದ ನಿಮ್ಮ ಮೆದುಳನ್ನು ತುಂಬಿಕೊಂಡು ವಿಶ್ವವಿದ್ಯಾನಿಲಯದ ಪದವಿ ಗಳಿಸಿದ್ದರೆ ವಿದ್ಯಾವಂತರಾದೆವೆಂದು ಹಿಗ್ಗುತ್ತೀರಿ. ಇದು ವಿದ್ಯಾಭ್ಯಾಸವೇ? ನಿಮ್ಮ ವಿದ್ಯಾಭ್ಯಾಸದ ಗುರಿ ಏನು? ಗುಮಾಸ್ತಗಿರಿ, ಇಲ್ಲವೆ ಒಬ್ಬ ವಕೀಲ ನಾಗಿರುವುದು. ಅಥವಾ ಹೆಚ್ಚು ಎಂದರೆ ಒಬ್ಬ ಡೆಪ್ಯೂಟಿ ಮ್ಯಾಜಿಸ್ಟ್ರೇಟ್ ಆಗುವುದು! ಇದು ಮತ್ತೊಂದು ವಿಧದ ಗುಮಾಸ್ತಗಿರಿ. ಇದೇ ಅಲ್ಲವೆ! ಇದರಿಂದ ನಿಮಗೆ ಅಥವಾ ನಿಮಗಿಂತ ಹೆಚ್ಚಾಗಿ ನಿಮ್ಮ ದೇಶಕ್ಕೆ ಯಾವ ಹಿತಸಾಧನೆಯಾಗುವುದು? ಕಣ್ಣು ತೆರೆಯಿರಿ! ನೋಡಿ! ಅನ್ನಕ್ಕೆ ತೌರೂರು ಎನಿಸಿದ ಭರತಖಂಡದಲ್ಲಿ ಒಪ್ಪೊತ್ತಿನ ಕೂಳಿಗಾಗಿ ಏಳುತ್ತಿರುವ ಹೃದಯ ವಿದ್ರಾವಕ ಧ್ವನಿಯನ್ನು ಕೇಳಿ. ನಿಮ್ಮ ವಿದ್ಯಾಭ್ಯಾಸ ಈ ಕೊರತೆಯನ್ನು ಹೋಗ ಲಾಡಿಸಬಲ್ಲದೆ? ಯಾವ ವಿದ್ಯೆ ಅನುದಿನದ ಜೀವನದ ಹೋರಾಟಕ್ಕೆ ಬೇಕಾ ಗುವ ಸಲಕರಣೆಗಳನ್ನು ಸಾಧಾರಣ ಜನರಿಗೆ ಒದಗಿಸಿಕೊಡಲಾರದೋ, ಯಾರಲ್ಲಿ ಶೀಲಶಕ್ತಿಯನ್ನು ವ್ಯಕ್ತವಾಗುವಂತೆ ಮಾಡಲಾರದೋ, ಯಾರಿಗೆ ಸಿಂಹಸದೃಶ ಧೈರ್ಯವನ್ನು ಒದಗಿಸಿಕೊಡಲಾರದೋ, ಅಂತಹ ವಿದ್ಯೆಯಿಂದ ಏನಾದರೂ ಪ್ರಯೋಜನವಿದೆಯೆ?</p>
  <div>ನಮಗೆ ಏನು ಬೇಕು?</div>
  <p>ಯಾವ ವಿದ್ಯಾವ್ಯಾಸಂಗದಿಂದ, ಒಳ್ಳೆಯ ಶೀಲ ನಮ್ಮಲ್ಲಿ ಬೆಳೆಯು ವುದೋ, ಮಾನಸಿಕಶಕ್ತಿ ಹೆಚ್ಚುವುದೋ, ಬುದ್ಧಿ ವಿಶಾಲವಾಗುವುದೋ, ಯಾವುದರ ಸಹಾಯದಿಂದ ವ್ಯಕ್ತಿ ಸ್ವತಃ ತನ್ನ ಕಾಲ ಮೇಲೆ ನಿಲ್ಲಬಲ್ಲನೋ, ಅಂತಹ ವಿದ್ಯೆ ನಮಗೆ ಬೇಕಾಗಿರುವುದು. ಪರದೇಶದವರ ಅಧೀನಕ್ಕೆ ಒಳ ಪಡದೆ ನಮ್ಮದೇ ಆದ ಹಲವು ಶಾಸ್ತ್ರಗಳನ್ನು ಓದಿ, ಜೊತೆಗೆ ಆಂಗ್ಲಭಾಷೆ ಮತ್ತು ಪಾಶ್ಚಾತ್ಯ ವಿಜ್ಞಾನಶಾಸ್ತ್ರ ಇವನ್ನು ಅಧ್ಯಯನಮಾಡಬೇಕು. ನಮ್ಮ ಕೈಗಾರಿಕೆಯನ್ನು ಅಭಿವೃದ್ಧಿ ಪಡಿಸುವಂತಹ ಔದ್ಯೋಗಿಕ ಮತ್ತು ಅದಕ್ಕೆ ಸಂಬಂಧಪಟ್ಟ ಇತರ ವಿದ್ಯಾವಿಷಯಗಳು ಬೇಕು. ಏಕೆಂದರೆ ಜನರು ಚಾಕರಿ ಯನ್ನು ಹುಡುಕಿಕೊಂಡು ಹೋಗುವುದಕ್ಕಿಂತ, ತಮಗೆ ಸಾಕಾದಷ್ಟನ್ನು ತಾವೇ ಸಂಪಾದಿಸಿ, ಕಷ್ಟಕಾಲಕ್ಕೆ ಕೊಂಚ ಹಣವನ್ನು ಕೂಡಿಡುವುದಕ್ಕೆ ವಿದ್ಯಾಭ್ಯಾಸ ಸಹಾಯಕವಾಗಬೇಕು.</p>
  <div>ಪುರುಷಸಿಂಹರನ್ನು ಮಾಡುವ ವಿದ್ಯೆ</div>
  <p>ಎಲ್ಲಾ ವಿದ್ಯಾವ್ಯಾಸಂಗದ ಎಲ್ಲಾ ತರಬೇತಿನ ಗುರಿ ಪುರುಷಸಿಂಹರನ್ನು ಮಾಡುವುದು. ಎಲ್ಲಾ ತರಬೇತಿಯ ಪರಮಗುರಿ ಮನುಷ್ಯನನ್ನು ಬೆಳೆಯು ವಂತೆ ಮಾಡುವುದು. ಯಾವ ತರಬೇತಿಯಿಂದ ನಮ್ಮ ಇಚ್ಛಾ ಶಕ್ತಿಯ ಪ್ರವಾಹ ಮತ್ತು ಅದನ್ನು ವ್ಯಕ್ತಗೊಳಿಸುವ ವಿಧಾನ ನಮ್ಮ ಸ್ವಾಧೀನಕ್ಕೆ ಬರುವುದೊ ಅದೇ ವಿದ್ಯಾಭ್ಯಾಸ. ನಮ್ಮ ದೇಶಕ್ಕೆ ಇಂದು ಅವಶ್ಯವಾಗಿರುವುದು ಕಬ್ಬಿಣದಂತಹ ಮಾಂಸಖಂಡ, ಉಕ್ಕಿನಂತಹ ನರ, ಯಾವುದಕ್ಕೂ ಜಗ್ಗದ ಪ್ರಚಂಡ ಇಚ್ಛಾಶಕ್ತಿ. ಪ್ರಪಂಚದ ಗೂಢತಮ ರಹಸ್ಯಗಳನ್ನು ಭೇದಿಸಿ, ಅವಶ್ಯವಿದ್ದರೆ ಕಡಲಿನ ಆಳಕ್ಕೆ ಹೋಗಲು ಸಿದ್ಧರಾಗಿ ತಮ್ಮ ಬಯಕೆಯನ್ನು ಮನಸ್ಸಿಗೆ ಸೂಕ್ತ ತೋರಿದ ರೀತಿಯಲ್ಲಿ ಈಡೇರಿಸಿಕೊಳ್ಳಬಲ್ಲವರಾಗಬೇಕು. ನಮಗೆ ಇಂದು ಬೇಕಾಗಿರುವುದು ಪುರುಷಸಿಂಹರನ್ನು ಮಾಡುವ ವಿದ್ಯೆ; ಪುರುಷಸಿಂಹರನ್ನು ಮಾಡುವ ಸಿದ್ಧಾಂತ: ಸರ್ವತೋಮುಖರಾಗಿ ಮನುಷ್ಯ ರನ್ನು ಧೀರರನ್ನಾಗಿ ಮಾಡುವ ವಿದ್ಯೆ.</p>
  <div>ವಿದ್ಯಾಭ್ಯಾಸತತ್ತ್ವ</div>
  <div>ಜ್ಞಾನ ಮಾನವನ ಸ್ವಭಾವ</div>
  <p>ಮನುಷ್ಯನಲ್ಲಿ ಆಗಲೇ ಅಂತರ್ಗತವಾಗಿರುವ ಪರಿಪೂರ್ಣತೆಯನ್ನು ವ್ಯಕ್ತ ಗೊಳಿಸುವುದೇ ವಿದ್ಯಾಭ್ಯಾಸ. ಜ್ಞಾನ ಮಾನವನಿಗೆ ಸ್ವಾಭಾವಿಕವಾದುದು. ಯಾವ ಜ್ಞಾನವೂ ಹೊರಗಿನಿಂದ ಬರುವುದಿಲ್ಲ. ಎಲ್ಲವೂ ಆಗಲೇ ಅಂತರ್ಗತ ವಾಗಿದೆ. ನಾವು ಯಾವುದನ್ನು ಮನುಷ್ಯ ತಿಳಿಯುತ್ತಾನೆ ಎನ್ನುವೆವೊ, ಅದು ನಿರ್ದಿಷ್ಟ ಮನಶ್ಶಾಸ್ತ್ರೀಯ ಭಾಷೆಯಲ್ಲಿ, “ಕಂಡುಹಿಡಿಯುತ್ತಾನೆ” ಅಥವಾ “ಅನಾವರಣಗೊಳಿಸುತ್ತಾನೆ” ಎಂದಿರಬೇಕು. ಮನುಷ್ಯ ಯಾವುದನ್ನು ಕಲಿ ಯುತ್ತಾನೋ, ಅದು ಅನಂತಜ್ಞಾನನಿಧಿಯಾದ ತನ್ನ ಆತ್ಮನ ಮೇಲೆ ಇದ್ದ ಮುಸುಕನ್ನು ತೆರೆದು ನಿಜವಾಗಿಯೂ ತನ್ನಲ್ಲಿ ತಾನೇ ಕಂಡುಹಿಡಿದದ್ದು. ನಾವು ನ್ಯೂಟನ್ ಗುರುತ್ವಾಕರ್ಷಣತತ್ತ್ವವನ್ನು ಕಂಡುಹಿಡಿದನು ಎಂದು ಹೇಳು ತ್ತೇವೆ. ಅವನಿಗೋಸ್ಕರ ಅದು ಯಾವುದಾದರೊಂದು ಮೂಲೆಯಲ್ಲಿ ಕಾದು ಕೊಂಡಿತ್ತೇನು? ಅದು ಅವನ ಮನಸ್ಸಿನಲ್ಲಿತ್ತು. ಅದಕ್ಕೆ ಸರಿಯಾದ ಸಮಯ ಬಂದಾಗ ಅದನ್ನು ಕಂಡುಹಿಡಿದನು. ಪ್ರಪಂಚಕ್ಕೆ ಬಂದ ಜ್ಞಾನವೆಲ್ಲ ಮನಸ್ಸಿ ನಿಂದ ಬಂದಿತು. ವಿಶ್ವದ ಅನಂತ ಪುಸ್ತಕಭಂಡಾರ ನಿಮ್ಮ ಮನಸ್ಸಿನಲ್ಲಿದೆ. ಬಾಹ್ಯ ಪ್ರಪಂಚ ಒಂದು ಸಲಹೆ ಮಾತ್ರ. ಅದು ನಿಮ್ಮ ಮನಸ್ಸಿನ ಅಧ್ಯಯನಕ್ಕೆ ಒಂದು ಅವಕಾಶವನ್ನು ಒದಗಿಸುತ್ತದೆ. ಬೀಳುವ ಸೇಬಿನ ಹಣ್ಣು ನ್ಯೂಟನ್ನನಿಗೆ ಒಂದು ಸೂಚನೆಯನ್ನು ಕೊಟ್ಟಿತು. ಅವನು ತನ್ನ ಮನಸ್ಸನ್ನು ಪರೀಕ್ಷಿಸಿದನು. ತನ್ನ ಮನಸ್ಸಿನಲ್ಲಿದ್ದ ಹಿಂದಿನ ತನ್ನ ಭಾವನೆಗಳನ್ನೆಲ್ಲ ಪುನಃ ಜೋಡಿಸಿದಾಗ ಕಂಡುಬಂದ ಹೊಸ ಆಲೋಚನೆಯನ್ನೇ ಗುರುತ್ವಾಕರ್ಷಣ ಸಿದ್ಧಾಂತವೆಂದು ಕರೆದನು. ಅದೇನೂ ಸೇಬಿನಲ್ಲಿರಲಿಲ್ಲ, ಅಥವಾ ಭೂಮಿಯ ಅಂತರಾಳ ದಲ್ಲಿಯೂ ಇರಲಿಲ್ಲ.</p>
  <div>ಶಿಕ್ಷಣ ಕ್ರಮ</div>
  <p>ಜ್ಞಾನವೆಲ್ಲ ಅದು ಲೌಕಿಕವಾಗಲಿ ಪಾರಮಾರ್ಥಿಕವಾಗಲಿ, ಮನುಷ್ಯನ ಮನಸ್ಸಿನಲ್ಲಿ ಇರುವುದು. ಅನೇಕ ವೇಳೆ ಇದನ್ನು ಇನ್ನೂ ಕಂಡುಹಿಡಿದಿರು ವುದಿಲ್ಲ. ಅದರ ಮೇಲೆ ಮುಸುಕು ಮುಚ್ಚಲ್ಪಟ್ಟಿರುತ್ತದೆ. ನಾವು ಕ್ರಮೇಣ ಈ ಮುಸುಕನ್ನು ತೆಗೆದಂತೆ, “ಶಿಕ್ಷಣವನ್ನು ಪಡೆಯುತ್ತಿರುವೆವು” ಎನ್ನುತ್ತೇವೆ. ಜ್ಞಾನಾರ್ಜನೆ ಇಂತಹ ಅನಾವರಣಕ್ರಮದಿಂದ ಆಗುವುದು. ಯಾರಲ್ಲಿ ಈ ತೆರೆ ಕ್ರಮೇಣ ಜಾರುತ್ತಿದೆಯೋ ಅವನು ಜ್ಞಾನಿ; ಯಾರಲ್ಲಿ ಇದು ಇನ್ನೂ ಗಾಢವಾಗಿ ಮುತ್ತಿಕೊಂಡಿರುವುದೊ ಅವನು ಅಜ್ಞಾನಿ. ಯಾರಲ್ಲಿ ಇದು ಸಂಪೂರ್ಣವಾಗಿ ಮಾಯವಾಗಿದೆಯೋ ಅವನೆ ಸರ್ವಜ್ಞ. ಕಟ್ಟಿಗೆಯ ಚೂರಿ ನಲ್ಲಿ ಇರುವ ಬೆಂಕಿಯಂತೆ ಜ್ಞಾನ ಮನಸ್ಸಿನಲ್ಲಿ ಹುದುಗಿದೆ. ಸೂಚನೆ ಅದನ್ನು ವ್ಯಕ್ತಪಡಿಸುವ ಘರ್ಷಣೆ. ಎಲ್ಲಾ ಜ್ಞಾನವೂ ಎಲ್ಲ ಶಕ್ತಿಯೂ ಆಗಲೆ ಒಳಗಿದೆ. ಯಾವುದನ್ನು ನಾವು ಶಕ್ತಿ, ಪ್ರಕೃತಿಯ ರಹಸ್ಯ, ಎಂದು ಕರೆಯುವೆವೊ ಅದು ಆಗಲೇ ನಮ್ಮಲ್ಲಿದೆ. ಜ್ಞಾನವೆಲ್ಲ ಅಂತರಾತ್ಮನಿಂದ ಬರುವುದು. ತನ್ನಲ್ಲಿ ಅನಾದಿಯಿಂದಲೂ ಅಡಗಿರುವ ಜ್ಞಾನವನ್ನು ಮಾನವನು ವ್ಯಕ್ತಪಡಿಸುತ್ತಾನೆ. ಕಂಡುಹಿಡಿಯುತ್ತಾನೆ.</p>
  <div>ಮಗು ಸ್ವಭಾವತಃ ಕಲಿತುಕೊಳ್ಳುವುದು</div>
  <p>ಯಾರೊಬ್ಬರೂ ಮತ್ತೊಬ್ಬರಿಂದ ಕಲಿತುಕೊಳ್ಳಲಿಲ್ಲ. ಪ್ರತಿಯೊಬ್ಬರೂ ತಮಗೆ ತಾವೆ ಕಲಿತುಕೊಳ್ಳಬೇಕಾಗಿದೆ. ಬಾಹ್ಯ ಗುರು ಕೇವಲ ಒಂದು ಸಲಹೆಯನ್ನು ಕೊಡುತ್ತಾನೆ. ಅದು ಅಂತರಂಗದಲ್ಲಿ ಇರುವ ಗುರುವನ್ನು ಜಾಗ್ರತನನ್ನಾಗಿ ಮಾಡಿ ವಿಷಯವನ್ನು ತಿಳಿದುಕೊಳ್ಳುವಂತೆ ಪ್ರೇರೇಪಿಸು ವುದು. ಆಗ ನಮ್ಮ ಇಂದ್ರಿಯಗ್ರಹಣ ಮತ್ತು ಆಲೋಚನಾ ಶಕ್ತಿಗಳಿಂದ ಅದು ನಮಗೆ ಸ್ಪಷ್ಟವಾಗಿ, ನಮ್ಮ ಅಂತರಾಳದಲ್ಲಿ ನಾವು ಅದನ್ನು ತಿಳಿಯು ತ್ತೇವೆ. ಅನೇಕ ಎಕರೆಗಳಷ್ಟು ವಿಸ್ತಾರವಾದ ಆಲದ ಮರ ಸಾಸುವೆ ಕಾಳಿನಲ್ಲಿ ಒಂದನೇ ಎಂಟುಭಾಗದಷ್ಟು ಕೂಡಾ ದೊಡ್ಡದಾಗಿಲ್ಲದ ಅದರ ಬೀಜ ದಲ್ಲಿತ್ತು. ಇಷ್ಟೊಂದು ಶಕ್ತಿಯೂ ಕೂಡ ಅಲ್ಲಿ ಅಡಗಿತ್ತು. ಅತ್ಯದ್ಭುತವಾದ ಬುದ್ಧಿಶಕ್ತಿ ಜೀವಾಣುವಿನಲ್ಲಿ ಸುಪ್ತವಾಗಿರುವುದು ನಮಗೆ ಗೊತ್ತಿದೆ. ಇದು ವಿಪರೀತ ಭಾವನೆಯಂತೆ ನಮಗೆ ಕಾಣಬಹುದು. ಆದರೂ ಇದು ನಿಜ. ಪ್ರತಿಯೊಬ್ಬರೂ ಕೂಡ ಒಂದೊಂದು ಜೀವಾಣುವಿನಿಂದ ಬಂದಿರುವೆವು. ನಮ್ಮಲ್ಲಿ ಈಗ ಇರುವ ಶಕ್ತಿಯೆಲ್ಲ ಅಲ್ಲಿ ಸುಪ್ತವಾಗಿತ್ತು. ಅವು ಆಹಾರದಿಂದ ಬಂದವು ಎಂದು ನೀವು ಹೇಳುವುದಕ್ಕೆ ಆಗುವುದಿಲ್ಲ. ಏಕೆಂದರೆ ನೀವು ಬೆಟ್ಟದಷ್ಟು ಆಹಾರವನ್ನು ರಾಶಿಮಾಡಿದರೆ ಅದರಿಂದ ಯಾವ ಶಕ್ತಿ ಬರು ತ್ತದೆ? ಶಕ್ತಿ ಅಲ್ಲಿ ಇತ್ತು. ಇದ್ದದ್ದು ಸುಪ್ತಾವಸ್ಥೆಯಲ್ಲಿ ನಿಜ. ಆದರೂ ಅದು ಅಲ್ಲಿತ್ತು. ಅದರಂತೆಯೇ, ಅವನಿಗೆ ತಿಳಿದಿರಲಿ ತಿಳಿಯದೆ ಇರಲಿ, ಮಾನವನ ಅಂತರಾತ್ಮನಲ್ಲಿ ಅನಂತಶಕ್ತಿ ಅಡಗಿದೆ. ಅದರ ಅರಿವು ಉಂಟಾದರೆ ಅದು ವ್ಯಕ್ತವಾಗುತ್ತದೆ.</p>
  <p>ಅನೇಕ ಜನರಲ್ಲಿ ಅಂತರ್ಜ್ಯೋತಿ ಮೊಬ್ಬಾಗಿದೆ. ಅದು ಒಂದು ಕಬ್ಬಿಣದ ಪೀಪಾಯಿಯೊಳಗೆ ಇಟ್ಟ ದೀಪದಂತೆ ಇದೆ. ಒಂದು ಕಿರಣವೂ ಹೊರಗೆ ಬರುವುದಿಲ್ಲ. ಕ್ರಮೇಣ ಮನಸ್ಸಿನ ಪರಿಶುದ್ಧತೆ ಮತ್ತು ನಿಃಸ್ವಾರ್ಥತೆಗಳಿಂದ ಬೆಳಕನ್ನು ಹೊರಗೆ ಬರದಂತೆ ತಡೆದಿರುವ ಮಧ್ಯದಲ್ಲಿರುವ ವಸ್ತುವನ್ನು ತೆಳ್ಳಗಾಗುವಂತೆ ಮಾಡಿ ಅದನ್ನು ಕನ್ನಡಿಯಷ್ಟು ಪಾರದರ್ಶಕವನ್ನಾಗಿ ಮಾಡ ಬಹುದು. ಶ್ರೀರಾಮಕೃಷ್ಣರು ಕನ್ನಡಿಯ ಪೀಪಾಯಿಯಾಗಿ ಪರಿವರ್ತನೆ ಹೊಂದಿದ ಕಬ್ಬಿಣದ ಪೀಪಾಯಿ. ಅದರ ಮೂಲಕ ಬೆಳಕಿನ ಸಹಜಸ್ಥಿತಿಯನ್ನು ನೋಡಬಹುದು.</p>
  <div>ಸ್ವಭಾವಕ್ಕೆ ಅನುಗುಣವಾಗಿ ಬೆಳೆಯುವುದಕ್ಕೆ ಸಹಾಯ ಮಾಡಿ</div>
  <p>ನೀವು ಒಂದು ಗಿಡವನ್ನು ಬೆಳೆಸುವುದಕ್ಕೆ ನೀಡುವ ಸಹಾಯಕ್ಕಿಂತ ಹೆಚ್ಚಾಗಿ ಮಗುವಿಗೆ ಶಿಕ್ಷಣವನ್ನು ಕೊಡಲಾರರಿ. ಗಿಡ ತನ್ನ ಸ್ವಭಾವವನ್ನು ವ್ಯಕ್ತಗೊಳಿಸು ವುದು. ಮಗುವೂ ಕೂಡ ತನಗೆ ತಾನೇ ಬೋಧಿಸಿಕೊಳ್ಳುವುದು. ಆದರೆ ಅದು ತನ್ನ ಸ್ವಭಾವಕ್ಕೆ ಅನುಗುಣವಾಗಿ ಮುಂದುವರಿಯುವಂತೆ ನೀವು ಸಹಾಯ ಮಾಡಬಹುದು. ಅದಕ್ಕೆ ಖಂಡಿತವಾಗಿಯೂ ಹೀಗೆಯೇ ಬೆಳೆಯಬೇಕೆಂದು ಬಲಾತ್ಕರಿಸುವುದಕ್ಕೆ ಆಗುವುದಿಲ್ಲ. ಬೆಳವಣಿಗೆಗೆ ಆತಂಕವಾದುದನ್ನು ಮಾತ್ರ ನಿವಾರಿಸಬಹುದು. ಆಗ ಜ್ಞಾನ ಅದರ ಸ್ವಭಾವಕ್ಕೆ ಅನುಸಾರವಾಗಿ ಬಂದೇ ಬರುವುದು. ಭೂಮಿಯನ್ನು ಸ್ವಲ್ಪ ಅಗತೆಮಾಡಿ. ಇದರಿಂದ ಬೀಜ ಸುಲಭ ವಾಗಿ ಬೆಳೆಯುವಂತೆ ಆಗಲಿ. ಸುತ್ತಲೂ ಒಂದು ಬೇಲಿಯನ್ನು ಕಟ್ಟಿ. ಯಾವುದರಿಂದಲೂ ಅದು ನಾಶವಾಗದಂತೆ ನೋಡಿಕೊಳ್ಳಿ. ಬೆಳೆಯುವ ಬೀಜಕ್ಕೆ ಆವಶ್ಯಕವಾದ ಗೊಬ್ಬರ, ನೀರು ಗಾಳಿ ಮುಂತಾದುವುಗಳನ್ನು ನೀವು ಒದಗಿಸಬಹುದು. ನಿಮ್ಮ ಕೆಲಸ ಅಲ್ಲಿಗೆ ಕೊನೆಗಾಣುವುದು. ತನಗೆ ಬೇಕಾದ ವಸ್ತುವನ್ನು ತಾನೇ ತನ್ನ ಸ್ವಭಾವಕ್ಕೆ ಅನುಗುಣವಾಗಿ ಹೀರುವುದು. ತನ್ನ ಸ್ವಭಾವಕ್ಕೆ ಅನುಸಾರವಾಗಿ ಆಹಾರವನ್ನು ಜೀರ್ಣಿಸಿಕೊಂಡು ಬೆಳೆಯುವುದು. ಇದರಂತೆಯೇ ಮಗುವಿನ ವಿದ್ಯಾಭ್ಯಾಸ ಕೂಡಾ. ಮಗು ತಾನೇ ಶಿಕ್ಷಣವನ್ನು ಪಡೆಯುತ್ತದೆ. ಗುರು ತಾನು ಕಲಿಸುತ್ತಿರುವೆನು ಎಂದು ಭಾವಿಸುವುದರಿಂದ ಎಲ್ಲವನ್ನೂ ಹಾಳುಮಾಡುವನು. ಎಲ್ಲಾ ಜ್ಞಾನವೂ ಮನುಷ್ಯನಲ್ಲಿದೆ. ಇದನ್ನು ಜಾಗ್ರತಗೊಳಿಸಬೇಕಾಗಿದೆ ಅಷ್ಟೇ. ಇಷ್ಟೇ ಗುರುವಿನ ಕೆಲಸ. ಸ್ವಂತ ಬುದ್ಧಿಶಕ್ತಿಯ ಸಹಾಯದಿಂದ ಕೈ ಕಾಲು ಕಿವಿ ಕಣ್ಣುಗಳನ್ನು ಸರಿಯಾದ ರೀತಿಯಲ್ಲಿ ಉಪಯೋಗಿಸಿಕೊಳ್ಳುವುದು ಹೇಗೆಂಬುದನ್ನು ಮಕ್ಕಳು ಕಲಿಯು ವಂತೆ ಮಾಡಬಹುದು.</p>
  <div>ಸ್ವಾತಂತ್ರ್ಯಕ್ಕೆ ಅವಕಾಶವಿರಬೇಕು</div>
  <p>ಹೊಡೆದರೆ ಕುದುರೆಯಾಗುವುದು ಎಂಬ ಸಲಹೆಯನ್ನು ಅನುಸರಿಸಿ ಒಬ್ಬ ವ್ಯಕ್ತಿ ತನ್ನ ಕತ್ತೆಯನ್ನು ಹೊಡೆದಂತೆ ಇದೆ ನಾವು ಮಕ್ಕಳಿಗೆ ಶಿಕ್ಷಣ ನೀಡುವ ವಿಧಾನ. ಇದನ್ನು ವಜಾ ಮಾಡಬೇಕು. ತಾಯಿ ತಂದೆಗಳ ಹೆಚ್ಚು ಬಲಾತ್ಕಾರಕ್ಕೆ ಒಳಪಟ್ಟ ನಮ್ಮ ಮಕ್ಕಳಿಗೆ ಬೆಳವಣಿಗೆಗೆ ಸಾಕಾದಷ್ಟು ಅವಕಾಶ ಸಿಕ್ಕುವುದಿಲ್ಲ. ಪ್ರತಿಯೊಬ್ಬನಲ್ಲಿಯೂ ಅನಂತ ಸ್ವಭಾವಗಳಿವೆ. ಅವುಗಳೆಲ್ಲ ಈಡೇರಬೇಕಾ ದರೆ ಅವಕಾಶ ಬೇಕು. ಉಗ್ರವಾಗಿ ಸುಧಾರಣೆ ಮಾಡುವ ಪ್ರಯತ್ನವೆಲ್ಲ ಸುಧಾರಣೆಯನ್ನು ತಡೆಯುವುದರಲ್ಲಿ ಕೊನೆಗಾಣುತ್ತದೆ. ಸಿಂಹವಾಗುವುದಕ್ಕೆ ನೀವು ಒಬ್ಬನಿಗೆ ಅವಕಾಶ ಕೊಡದೆ ಇದ್ದರೆ ಅವನು ನರಿಯಾಗುತ್ತಾನೆ.</p>
  <div>ಸ್ಪಷ್ಟವಾದ ಆದರ್ಶಗಳು</div>
  <p>ಸ್ಪಷ್ಟವಾದ ಆದರ್ಶಗಳನ್ನು ನಾವು ಕೊಡಬೇಕು. ನಿಷೇಧಾತ್ಮ ಸೂಚಕ ವಾದ ಆಲೋಚನೆ ಯಾವಾಗಲೂ ಮನುಷ್ಯನನ್ನು ನಿರ್ಬಲನನ್ನಾಗಿ ಮಾಡು ವುದು. ತಂದೆತಾಯಿಗಳು ತಮ್ಮ ಮಕ್ಕಳನ್ನು ಯಾವಾಗಲೂ ಓದುವಂತೆ ಬರೆಯುವಂತೆ ಬಲತ್ಕಾರ ಮಾಡಿ, ನಿಮ್ಮ ತಲೆಗೆ ಏನೂ ಹತ್ತುವುದಿಲ್ಲ; ಶುದ್ಧ ಮೂರ್ಖರು ಇತ್ಯಾದಿಯಾಗಿ ಅವರನ್ನು ದೂರುತ್ತಿದ್ದರೆ ಅನೇಕ ವೇಳೆ ಅಂತಹ ಮಕ್ಕಳು ನಿಜವಾಗಿಯೂ ಹಾಗೆಯೇ ಆಗುತ್ತಾರೆ ಎಂಬುದನ್ನು ನೀವು ನೋಡು ವುದಿಲ್ಲವೆ? ನೀವು ಅವರಿಗೆ ಒಳ್ಳೆಯ ಮಾತನ್ನು ಆಡಿ ಪ್ರೋತ್ಸಾಹಿಸಿದರೆ ಕಾಲ ಕ್ರಮೇಣ ಅವರು ಉತ್ತಮರಾಗಿಯೆ ಆಗುವರು. ನೀವು ಅವರಿಗೆ ಸ್ಪಷ್ಟವಾದ ಆದರ್ಶಗಳನ್ನು ಕೊಟ್ಟರೆ, ಅವರು ವೀರರಾಗಿ ತಮ್ಮ ಕಾಲಮೇಲೆ ತಾವು ನಿಲ್ಲುವುದನ್ನು ಕಲಿಯುತ್ತಾರೆ. ಭಾಷೆಯಲ್ಲಿ ಮತ್ತು ಸಾಹಿತ್ಯದಲ್ಲಿ, ಕಾವ್ಯದಲ್ಲಿ ಮತ್ತು ಕಲೆಯಲ್ಲಿ ಪ್ರತಿಯೊಂದರಲ್ಲಿಯೂ ಮನುಷ್ಯರು ತಮ್ಮ ಕಾರ್ಯ ಮತ್ತು ಆಲೋಚನೆಯಲ್ಲಿ ಮಾಡುತ್ತಿರುವ ತಪ್ಪನ್ನು ನಾವು ಎತ್ತಿ ತೋರಿಸಕೂಡದು. ಆದರೆ ಅದನ್ನು ಹೇಗೆ ಮತ್ತಷ್ಟು ಉತ್ತಮವಾಗಿ ಮಾಡಬಹುದು ಎಂಬುದನ್ನು ತೋರಬೇಕು. ಶಿಷ್ಯನ ಆವಶ್ಯಕತೆಗೆ ತಕ್ಕಂತೆ ನಾವು ಶಿಕ್ಷಣ ಬದಲಾಯಿಸಬೇಕು. ಹಿಂದಿನ ಜನ್ಮಗಳು ನಮ್ಮ ಸ್ವಭಾವವನ್ನು ತಿದ್ದಿರುತ್ತವೆ. ಆದಕಾರಣ ವಿದ್ಯಾರ್ಥಿಯ ಸ್ವಭಾವಕ್ಕೆ ತಕ್ಕಂತೆ ಶಿಕ್ಷಣವನ್ನು ಕೊಡಿ. ಪ್ರತಿಯೊಬ್ಬರನ್ನೂ ಅವರು ಇರುವ ಸ್ಥಳದಿಂದ ಕರೆದು ಮುಂದುವರಿಯುವಂತೆ ಮಾಡಿ. ನಾವು ಯಾರನ್ನು ಕೆಲಸಕ್ಕೆ ಬಾರದವರೆಂದು ತಿಳಿದುಕೊಂಡಿದ್ದೆವೊ ಅಂತಹವರನ್ನು ಕೂಡ ಪ್ರೋತ್ಸಾಹಿಸಿ ಅವರ ಜೀವನವನ್ನು ಶ್ರೀರಾಮಕೃಷ್ಣರು ಬದಲಾಯಿಸಿರು ವುದನ್ನು ನಾನು ನೋಡಿರುವೆನು. ಯಾರೊಬ್ಬರ ವೈಶಿಷ್ಟ್ಯವನ್ನೂ ಅವರು ನಾಶಮಾಡುತ್ತಿರಲಿಲ್ಲ. ಅತ್ಯಂತ ನೀಚ ಮಾನವರಿಗೂ ಭರವಸೆಯಿತ್ತು ಪ್ರೋತ್ಸಾಹಿಸಿ ಉದ್ಧಾರ ಮಾಡಿದರು.</p>
  <div>ಸ್ವಾತಂತ್ರ್ಯವೇ ಬೆಳವಣಿಗೆಗೆ ಪ್ರಥಮ ಆವಶ್ಯಕತೆ</div>
  <p>ಸ್ವಾತಂತ್ರ್ಯವೇ ಬೆಳವಣಿಗೆಗೆ ಮೊದಲನೇ ಆವಶ್ಯಕತೆ. ನಿಮ್ಮಲ್ಲಿ ಯಾರಾ ದರೂ, ಈ ಹೆಂಗಸಿನ ಅಥವಾ ಆ ಮಗುವಿನ ಮೋಕ್ಷಕ್ಕೆ ನಾನು ಪ್ರಯತ್ನ ಪಡುತ್ತೇನೆ ಎಂದು ಅಭಿಪ್ರಾಯಪಟ್ಟರೆ ಅದು ತಪ್ಪು. ಸಾವಿರ ಸಾರಿ ತಪ್ಪು. ದೂರ ನಿಲ್ಲಿ. ಅವರು ತಮ್ಮ ಸಮಸ್ಯೆಗಳನ್ನು ತಾವೇ ಬಗೆಹರಿಸಿ ಕೊಳ್ಳುವರು. ಸರ್ವಜ್ಞ ಎಂದು ತಿಳಿದುಕೊಳ್ಳುವುದಕ್ಕೆ ನೀವು ಯಾರು? ದೇವರಮೇಲೆ ನಿಮಗೆ ಅಧಿಕಾರವಿದೆ ಎಂದು ತಿಳಿದುಕೊಳ್ಳುವುದಕ್ಕೆ ನಿಮ್ಮ ಎದೆಗಾರಿಕೆ ಎಷ್ಟು. ಪ್ರತಿಯೊಂದು ಜೀವವೂ ಕೂಡ ಬ್ರಹ್ಮಮಯವೆಂಬುದು ನಿಮಗೆ ತಿಳಿಯದೆ? ಎಲ್ಲರನ್ನೂ ದೇವರಂತೆ ನೋಡಿ. ನೀವು ಸೇವೆ ಮಾತ್ರ ಮಾಡಬಲ್ಲಿರಿ. ನಿಮಗೆ ಅದೃಷ್ಟವಿದ್ದರೆ ದೇವರ ಮಕ್ಕಳಿಗೆ ಸೇವೆ ಮಾಡಿ. ದೇವರು ನಿಮಗೆ ಅವನ ಯಾವ ಮಗುವಿಗಾದರೂ ಸೇವೆ ಮಾಡಲು ಅವಕಾಶ ಕೊಟ್ಟರೆ ನೀವೇ ಪುಣ್ಯವಂತರು. ಮತ್ತೊಬ್ಬರಿಗೆ ಈ ಅದೃಷ್ಟವಿಲ್ಲದೆ ಅದು ನಿಮಗೆ ಸಿಕ್ಕಿದುದ ರಿಂದ ನೀವೆ ಧನ್ಯರು. ಸೇವೆಯನ್ನು ಪೂಜೆ ಎಂಬ ದೃಷ್ಟಿಯಿಂದ ಮಾತ್ರ ಮಾಡಿ.</p>
  <div>ಶಿಕ್ಷಣ ಕ್ರಮ</div>
  <div>ಏಕಾಗ್ರತೆ</div>
  <p>ಜ್ಞಾನವನ್ನು ಸಂಪಾದಿಸುವುದಕ್ಕೆ ಏಕಾಗ್ರತೆ ಎಂಬ ಒಂದೇ ಮಾರ್ಗವಿರು ವುದು. ಶಿಕ್ಷಣದ ಸಾರವೇ ಮಾನಸಿಕ ಏಕಾಗ್ರತೆ. ಅತ್ಯಂತ ಮೂಢನಿಂದ ಹಿಡಿದು ಅತ್ಯುತ್ತಮ ಯೋಗಿಯವರೆಗೆ ಪ್ರತಿಯೊಬ್ಬರೂ ಜ್ಞಾನಾರ್ಜನೆಗೆ ಒಂದೇ ಮಾರ್ಗವನ್ನು ಉಪಯೋಗಿಸಬೇಕು. ತನ್ನ ಪ್ರಯೋಗಶಾಲೆಯಲ್ಲಿ ಕೆಲಸಮಾಡುವ ರಸಾಯನ ಶಾಸ್ತ್ರಜ್ಞ ತನ್ನ ಮಾನಸಿಕ ಶಕ್ತಿಯನ್ನೆಲ್ಲ ಏಕಾಗ್ರ ಗೊಳಿಸಿ ಅದನ್ನು ಕೇಂದ್ರೀಕೃತಮಾಡಿ ವಸ್ತುಗಳ ಮೇಲೆ ಬೀರಿದರೆ ವಸ್ತುಗಳು ವಿಭಜನೆ ಹೊಂದುವುವು. ಅವನಿಗೆ ಹೀಗೆ ಜ್ಞಾನ ಬರುವುದು. ಖಗೋಳಶಾಸ್ತ್ರಜ್ಞ ತನ್ನ ಮಾನಸಿಕ ಶಕ್ತಿಯನ್ನೆಲ್ಲಾ ಏಕಾಗ್ರಗೊಳಿಸಿ, ಅದನ್ನು ಕೇಂದ್ರೀಕೃತಮಾಡಿ ದೂರದರ್ಶಕ ಯಂತ್ರದ ಮೂಲಕ ವಸ್ತುಗಳ ಮೇಲೆ ಬೀರಿದರೆ, ತಾರೆ ನಿಹಾರಿಕೆಗಳು ಮುಂದೆ ಬಂದು ತಮ್ಮ ರಹಸ್ಯವನ್ನು ಹೊರೆಗೆಡಹುವುವು. ವೇದಿಕೆಯ ಮೇಲಿರುವ ಅಧ್ಯಾಪಕ, ಪುಸ್ತಕದೊಂದಿಗೆ ಕುಳಿತಿರುವ ವಿದ್ಯಾರ್ಥಿ, ಜ್ಞಾನಾರ್ಜನೆ ಮಾಡುತ್ತಿರುವ ಪ್ರತಿಯೊಬ್ಬರೂ ಎಲ್ಲಾ ಪ್ರಸಂಗಗಳಲ್ಲಿ ಅನು ಸರಿಸುತ್ತಿರುವ ಮಾರ್ಗ ಇದೊಂದೆ.</p>
  <div>ಏಕಾಗ್ರತೆಯ ಶಕ್ತಿ</div>
  <p>ಏಕಾಗ್ರತೆಯ ಶಕ್ತಿ ಹೆಚ್ಚಿದಷ್ಟು ನಮ್ಮ ಜ್ಞಾನಾರ್ಜನೆಯೂ ಹೆಚ್ಚುವುದು. ಅತ್ಯಂತ ದೀನನಾದ ಜೋಡನ್ನು ತಿಕ್ಕುವವನು ಕೆಲಸದ ಮೇಲೆ ಮನಸ್ಸನ್ನು ಎಷ್ಟು ಏಕಾಗ್ರಗೊಳಿಸುವನೊ ಅಷ್ಟು ಚೆನ್ನಾಗಿ ಜೋಡನ್ನು ತಿಕ್ಕುವನು. ಏಕಾಗ್ರತೆಯಿಂದ ಕೂಡಿದ ಅಡಿಗೆಯವನು ಅಡಿಗೆಯನ್ನು ಮತ್ತಷ್ಟು ಚೆನ್ನಾಗಿ ಮಾಡುವನು. ದ್ರವ್ಯಾರ್ಜನೆಯ ವಿಷಯವಾಗಲಿ, ದೇವರ ಪೂಜೆಯ ವಿಷಯ ವಾಗಲಿ, ಅಥವಾ ನೀವು ಏನು ಕೆಲಸ ಮಾಡಬೇಕಾದರೂ, ಏಕಾಗ್ರತೆ ಹೆಚ್ಚಿ ದಷ್ಟು ಕೆಲಸ ಚೆನ್ನಾಗಿ ಆಗುವುದು. ಈ ಕರೆಯೊಂದೆ, ಈ ಶಬ್ದವೊಂದೆ, ಪ್ರಕೃತಿಯ ಬಾಗಿಲನ್ನು ತೆರೆದು ಜ್ಞಾನಜ್ಯೋತಿಯನ್ನು ಹೊರಗೆಡಹುವುದು.</p>
  <div>ತರತಮದಲ್ಲಿ ಮಾತ್ರ ವ್ಯತ್ಯಾಸ</div>
  <p>ಸಾಧಾರಣ ಮನುಷ್ಯನು ಶೇಕಡ ತೊಂಭತ್ತರಷ್ಟು ಮಾನಸಿಕ ಶಕ್ತಿಯನ್ನು ವ್ಯರ್ಥಮಾಡುತ್ತಿರುವನು. ಆದಕಾರಣವೇ ಅವನು ಪದೇ ಪದೇ ತಪ್ಪು ಮಾಡುತ್ತಿರುವನು. ಪಳಗಿದ ಮನುಷ್ಯನಾಗಲೀ ಅಥವಾ ಮನಸ್ಸಾಗಲೀ ಎಂದಿಗೂ ತಪ್ಪು ಮಾಡುವುದಿಲ್ಲ. ಮನಷ್ಯನಿಗೂ ಪ್ರಾಣಿಗೂ ಇರುವ ಮುಖ್ಯ ವ್ಯತ್ಯಾಸವೆ ಅವರಲ್ಲಿರುವ ಏಕಾಗ್ರತೆಯ ಶಕ್ತಿಯ ಅಂತರ. ಪ್ರಾಣಿಗಳಿಗೆ ಬಹಳ ಸ್ವಲ್ಪ ಏಕಾಗ್ರತೆಯ ಶಕ್ತಿ ಇದೆ. ಯಾರು ಪ್ರಾಣಿಗಳನ್ನು ತರಬೇತು ಮಾಡಿರುವರೋ ಅವರು ತುಂಬಾ ಕಷ್ಟಪಟ್ಟಿರುವರು. ಏಕೆಂದರೆ ಅವರು ಹೇಳಿದುದನ್ನು ಪ್ರಾಣಿ ಪದೇ ಪದೇ ಮರೆಯುವುದು. ಮನುಷ್ಯನಿಗೂ ಮೃಗಕ್ಕೂ ವ್ಯತ್ಯಾಸ ಇಲ್ಲಿದೆ. ಈ ಏಕಾಗ್ರತೆಯಲ್ಲಿ ಇರುವ ವ್ಯತ್ಯಾಸವೇ ಒಬ್ಬನಿಗೂ ಮತ್ತೊಬ್ಬನಿಗೂ ಇರುವ ಮುಖ್ಯವಾದ ಭೇದಭಾವಕ್ಕೆ ಕಾರಣ. ಅತ್ಯಂತ ಕೆಳಗೆ ಇರುವವನನ್ನೂ ಉತ್ತಮೋತ್ತಮನನ್ನೂ ಹೋಲಿಸಿನೋಡಿ. ಏಕಾಗ್ರತೆಯ ಹೆಚ್ಚು ಕಡಿಮೆಯಲ್ಲಿದೆ ವ್ಯತ್ಯಾಸ.</p>
  <div>ಪರಿಣಾಮ</div>
  <p>ಯಾವ ಉದ್ಯಮದಲ್ಲಿ ಆದರೂ ಜಯ ಏಕಾಗ್ರತೆಯ ಮೇಲೆ ನಿಂತಿದೆ. ಕಲೆಯಲ್ಲಿ, ಸಂಗೀತದಲ್ಲಿ, ಇನ್ನೂ ಇತರ ವಿದ್ಯೆಗಳಲ್ಲಿ ಮಹತ್ ಪರಿಣಾಮ ಕಾರಿಗಳಾಗುವುದು ಏಕಾಗ್ರತೆಯ ಪ್ರತಿಫಲ. ಮನಸ್ಸನ್ನು ಏಕಾಗ್ರತೆಗೊಳಿಸಿ ನಮ್ಮ ಮೇಲೆಯೆ ತಿರುಗಿಸಿದರೆ ನಮ್ಮಲ್ಲಿರುವುದೆಲ್ಲ ನಮ್ಮ ಅಡಿಯಾಳಾಗು ತ್ತದೆ, ನಮ್ಮ ಪ್ರಭುವಾಗುವುದಿಲ್ಲ. ಗ್ರೀಕರು ತಮ್ಮ ಏಕಾಗ್ರತೆಯನ್ನು ಬಾಹ್ಯ ಪ್ರಪಂಚದ ಮೇಲೆ ತಿರುಗಿಸಿದರು. ಕಲೆ ಸಾಹಿತ್ಯ ಇತ್ಯಾದಿಗಳಲ್ಲಿ ಪಡೆದ ಪರಿಪೂರ್ಣತೆ ಇದರ ಪರಿಣಾಮ. ಹಿಂದುಗಳು ಅಂತರಂಗದ ಮೇಲೆ ಆತ್ಮ ನಲ್ಲಿರುವ ಅಗೋಚರ ವಿಷಯಗಳ ಮೇಲೆ ಮನಸ್ಸನ್ನು ಏಕಾಗ್ರಮಾಡಿ ಯೋಗಶಾಸ್ತ್ರವನ್ನು ಅಭಿವೃದ್ಧಿಪಡಿಸಿದರು. ನಾವು ಆ ರಹಸ್ಯದ ಬಾಗಿಲನ್ನು ತಟ್ಟುವುದು ಹೇಗೆ, ಅದಕ್ಕೆ ಸಾಕಾದಷ್ಟು ಪೆಟ್ಟನ್ನು ಕೊಡುವುದು ಹೇಗೆ ಎಂಬುದು ನಮಗೆ ಗೊತ್ತಿದ್ದರೆ, ಪ್ರಪಂಚ ತನ್ನ ರಹಸ್ಯವನ್ನು ನಮಗೆ ಕೊಡಲು ಸಿದ್ಧವಾಗಿರುವುದು. ಪೆಟ್ಟಿನ ಶಕ್ತಿ ಮತ್ತು ವೇಗ ಏಕಾಗ್ರತೆಯಿಂದ ಬರುವುದು.</p>
  <div>ಜ್ಞಾನದ ಬೀಗದ ಕೈ</div>
  <p>ಜ್ಞಾನಭಂಡಾರಕ್ಕೆ ಏಕಾಗ್ರತೆಯ ಶಕ್ತಿಯೊಂದೇ ಬೀಗದ ಕೈ. ನಮ್ಮ ಈಗಿನ ದೇಹಸ್ಥಿತಿಯಲ್ಲಿ ಮನಸ್ಸು ತುಂಬಾ ಚಂಚಲವಾಗಿದೆ; ನೂರಾರು ವಿಷಯಗಳ ಮೇಲೆ ತನ್ನ ಶಕ್ತಿಯನ್ನು ವ್ಯಯಮಾಡುತ್ತಿದೆ. ಯಾವುದಾದರು ಒಂದು ವಿಷಯದ ಮೇಲೆ ಚಿಂತಿಸಬೇಕೆಂದು ಮನಸ್ಸನ್ನು ಏಕಾಗ್ರಮಾಡಲು ಪ್ರಯತ್ನಿ ಸಿದ ತಕ್ಷಣವೇ ಸಾವಿರಾರು ಆಲೋಚನಾ ಪ್ರೇರೇಪಣೆಗಳು ಪ್ರವೇಶಮಾಡಿ, ಅದನ್ನು ಚಂಚಲಗೊಳಿಸುತ್ತವೆ. ಅದನ್ನು ತಡೆಯುವುದು ಹೇಗೆ, ಮನಸ್ಸನ್ನು ನಮ್ಮ ಸ್ವಾಧೀನಕ್ಕೆ ಹೇಗೆ ತೆಗೆದುಕೊಂಡು ಬರುವುದು–ಎನ್ನುವುದೇ ರಾಜ ಯೋಗದ ಮುಖ್ಯ ಉದ್ದೇಶ. ಧ್ಯಾನಾಭ್ಯಾಸವೂ ಏಕಾಗ್ರತೆಗೆ ದಾರಿ.</p>
  <div>ನನ್ನ ಪಾಲಿಗೆ ಶಿಕ್ಷಣದ ಗುರಿ ಏಕಾಗ್ರತೆ<br/>ವಿಷಯಸಂಗ್ರಹವಲ್ಲ</div>
  <p>ನಾನು ಮತ್ತೊಮ್ಮೆ ವಿದ್ಯಾಭ್ಯಾಸವನ್ನು ಮಾಡಬೇಕಾದರೆ ವಿಷಯಗಳನ್ನು ಓದುವುದೇ ಇಲ್ಲ. ಏಕಾಗ್ರತೆಯ ಶಕ್ತಿ ಮತ್ತು ಅನಾಸಕ್ತಿಯನ್ನು ಅಭಿವೃದ್ಧಿ ಗೊಳಿಸಿ, ನಂತರ ನನ್ನ ಇಚ್ಛೆಯಂತೆ ಯಾವ ಕುಂದೂ ಇಲ್ಲದ ಯಂತ್ರದ ಮೂಲಕ ವಿಷಯಗಳನ್ನು ಸಂಗ್ರಹಿಸುತ್ತೇನೆ.</p>
  <div>ಏಕಾಗ್ರತೆಗೆ ಬ್ರಹ್ಮಚರ್ಯ ಅತ್ಯಾವಶ್ಯಕ</div>
  <p>ಹನ್ನೆರಡು ವರುಷಗಳ ತನಕ ಯಾರು ಬ್ರಹ್ಮಚರ್ಯವನ್ನು ಅನುಸರಿಸು ತ್ತಾರೋ ಅವರಿಗೆ ಅಪ್ರತಿಮ ಶಕ್ತಿ ಬರುವುದು. ಶುದ್ಧ ಬ್ರಹ್ಮಚರ್ಯ ಮಹಾ ಬುದ್ಧಿ ಶಕ್ತಿಯನ್ನೂ ಮತ್ತು ಆತ್ಮಶಕ್ತಿಯನ್ನೂ ಕೊಡುತ್ತದೆ. ಕಾಮನಿಗ್ರಹವೇ ಅತ್ಯುತ್ತಮವಾದ ಪ್ರತಿಫಲಕ್ಕೆ ದಾರಿ. ಸಂಭೋಗ ಶಕ್ತಿಯನ್ನು ಆತ್ಮಶಕ್ತಿ ಯನ್ನಾಗಿ ಪರಿಣಾಮಗೊಳಿಸಿ. ಈ ಶಕ್ತಿ ಪ್ರಬಲವಾದಷ್ಟೂ ಇದರಿಂದ ಹೆಚ್ಚು ಫಲ ಪಡೆಯಬಹುದು. ಅತ್ಯಂತ ಪ್ರಚಂಡವಾದ ನೀರಿನ ತರಂಗದಿಂದಲೇ ವಿದ್ಯುತ್ ಶಕ್ತಿಯನ್ನು ಉತ್ಪತ್ತಿ ಮಾಡಬಹುದು. ಬ್ರಹ್ಮಚರ್ಯದ ಅಭಾವ ದಿಂದಲೇ ನಮ್ಮ ದೇಶದಲ್ಲಿ ಎಲ್ಲವೂ ಇನ್ನೇನು ನಾಶವಾಗುವ ಸ್ಥಿತಿಯಲ್ಲಿರು ವುದು. ನೈಷ್ಠಿಕ ಬ್ರಹ್ಮಚರ್ಯದ ಮೂಲಕ ಎಲ್ಲಾ ವಿದ್ಯೆಯನ್ನು ಅತ್ಯಲ್ಪ ಕಾಲ ದಲ್ಲಿ ಕಲಿಯಬಹುದು. ಒಂದೇ ಸಲ ಕೇಳಿದ ಅಥವಾ ನೋಡಿದ ವಸ್ತುವನ್ನು ಎಂದಿಗೂ ಮರೆಯದಂತೆ ನೆನಪಿನಲ್ಲಿ ಇಟ್ಟುಕೊಳ್ಳಬಹುದು. ಪರಿಶುದ್ಧ ಮೆದುಳಿಗೆ ಪ್ರಚಂಡ ಮಾನಸಿಕ ಶಕ್ತಿ ಮತ್ತು ಅತ್ಯದ್ಭುತ ಇಚ್ಛಾಶಕ್ತಿ ಇದೆ. ಬ್ರಹ್ಮಚರ್ಯವಿಲ್ಲದೆ ಆತ್ಮ ಶಕ್ತಿ ಇಲ್ಲ. ಬ್ರಹ್ಮಚರ್ಯ ಮಾನವ ಜನಾಂಗದ ಮೇಲೆ ಅತ್ಯದ್ಭುತ ಶಕ್ತಿಯನ್ನು ಕೊಡುವುದು. ಜನಾಂಗದ ಧಾರ್ಮಿಕ ಮುಂದಾಳುಗಳು ದೊಡ್ಡ ಬ್ರಹ್ಮಚಾರಿಗಳಾಗಿದ್ದರು. ಅವರಿಗೆ ಶಕ್ತಿಯನ್ನು ನೀಡಿದ್ದು ಇದು. ಶುದ್ಧ ಬ್ರಹ್ಮಚರ್ಯವನ್ನು ಅನುಷ್ಠಾನಕ್ಕೆ ತರುವಂತೆ ಪ್ರತಿಯೊಬ್ಬ ಹುಡುಗನಿಗೂ ಶಿಕ್ಷಣವನ್ನು ಕೊಡಬೇಕು. ಆಗಲೆ ಶ್ರದ್ಧೆ ಮತ್ತು ನಂಬಿಕೆ ಬರುವುವು. ಯಾವಾಗಲೂ ಎಂತಹ ಸನ್ನಿವೇಶದಲ್ಲಿಯೂ ಮನೋ ವಾಕ್ಕಾಯವಾಗಿ ಇಂದ್ರಿಯವನ್ನು ನಿಗ್ರಹಿಸುವುದೇ ಬ್ರಹ್ಮಚರ್ಯ. ಹೀನ ಆಲೋಚನೆ ಹೀನ ಕೆಲಸದಷ್ಟೆ ಕೆಟ್ಟದ್ದು. ಬ್ರಹ್ಮಚಾರಿ ಮನೋವಾಕ್ಕಾಯವಾಗಿ ಪರಿಶುದ್ಧನಾಗಿರಬೇಕು.</p>
  <div>ಎಲ್ಲಾ ಬೆಳವಣಿಗೆಗೂ ಶ್ರದ್ಧೆಯೇ ತಳಹದಿ</div>
  <p>ನಿಜವಾದ ಶ್ರದ್ಧೆಯ ಭಾವನೆಯನ್ನು ನಮಗಾಗಿ ಪುನಃ ತರಬೇಕು. ಆತ್ಮ ಶ್ರದ್ಧೆಯನ್ನು ಪುನಃ ಜಾಗ್ರತಗೊಳಿಸಬೇಕು. ಆಗ ಮಾತ್ರ ನಮ್ಮ ದೇಶವನ್ನು ಬಾಧಿಸುತ್ತಿರುವ ಸಮಸ್ಯೆಗಳೆಲ್ಲ ನಮ್ಮಿಂದಲೇ ಕ್ರಮೇಣ ಪರಿಹಾರವಾಗು ವುವು. ನಮಗೆ ಬೇಕಾಗಿರುವುದು ಇಂತಹ ಶ್ರದ್ಧೆ. ಒಬ್ಬನಿಗೂ ಮತ್ತೊಬ್ಬ ನಿಗೂ ಇರುವ ವ್ಯತ್ಯಾಸಕ್ಕೆ ಕಾರಣ ಅವರಲ್ಲಿರುವ ಶ್ರದ್ಧೆಯ ಹೆಚ್ಚು ಕಡಿಮೆ ಯಲ್ಲದೆ ಮತ್ತೇನೂ ಅಲ್ಲ. ಯಾವುದು ಒಬ್ಬನನ್ನು ಮಹಾ ಪುರುಷನನ್ನಾಗಿ ಮಾಡುವುದೋ ಅದೇ ಶ್ರದ್ಧೆ. ಯಾರು ತಾವು ದುರ್ಬಲರೆಂದು ತಿಳಿಯು ತ್ತಾರೆಯೋ ಅವರು ದುರ್ಬಲರೇ ಆಗುವರು. ಇದು ನಿಜವೆಂದು ನನ್ನ ಗುರು ಹೇಳಿದ್ದರು. ಈ ಶ್ರದ್ಧೆ ನಿಮಗೆ ಬರಬೇಕು. ಪಾಶ್ಚಾತ್ಯ ಜನಾಂಗಗಳಲ್ಲಿ ಎಂತಹ ಬಾಹ್ಯಸಂಪತ್ತು ಮತ್ತು ಶಕ್ತಿ ವ್ಯಕ್ತವಾಗುವುದನ್ನು ನೀವು ನೋಡುತ್ತೀರೊ ಅವೆಲ್ಲವೂ ಈ ಶ್ರದ್ಧೆಯ ಪ್ರತಿಫಲ. ಏಕೆಂದರೆ ಅವರಿಗೆ ತಮ್ಮ ಬಾಹುಬಲ ದಲ್ಲಿ ನಂಬಿಕೆ ಇದೆ. ನೀವು ಆತ್ಮನಲ್ಲಿ ನಂಬಿದರೆ ಮತ್ತಷ್ಟು ಹೆಚ್ಚಾಗಿ ಕೆಲಸ ಮಾಡಬಹುದು.</p>
  <div>ಒಬ್ಬನು ತಾನು ಆಲೋಚಿಸಿದಂತೆ ಆಗುತ್ತಾನೆ</div>
  <p>ಈ ಒಂದು ವಿಷಯವನ್ನು ನೀವು ತಿಳಿದುಕೊಳ್ಳಬೇಕೆಂದು ನಾನು ಪ್ರಾರ್ಥಿ ಸುತ್ತೇನೆ. ಯಾರು ಹಗಲು ರಾತ್ರಿ ತಾವು ಯಾವ ಕೆಲಸಕ್ಕೂ ಬಾರದವರೆಂದು ಆಲೋಚಿಸುತ್ತಾರೋ ಅಂತಹ ಮನುಷ್ಯರಿಂದ ಏನೂ ಪ್ರಯೋಜನವಿಲ್ಲ. ಯಾರು ಹಗಲು ರಾತ್ರಿ ತಾನು ಕಷ್ಟದಲ್ಲಿರುವೆನೆಂದೂ ದೀನನೆಂದೂ ಅಪ್ರ ಯೋಜಕನೆಂದೂ ಆಲೋಚಿಸುತ್ತಿರುವನೋ ಅವನು ಅಪ್ರಯೋಜಕನೇ ಆಗು ತ್ತಾನೆ. ನೀವು “ಅಹಮಸ್ಮಿ” “ಅಹಮಸ್ಮಿ” ಎಂದರೆ ಅದರಂತೆಯೇ ಆಗು ತ್ತೀರಿ. ನೀವು ಜ್ಞಾಪಕದಲ್ಲಿಡಬೇಕಾದ ಮುಖ್ಯ ವಿಷಯವೇ ಇದು: ನಾವು ಭಗವಂತನ ಮಕ್ಕಳು, ಅನಂತ ಜ್ಞಾನಜ್ಯೋತಿಯ ಕಿಡಿಗಳು. ನಾವು ಹೇಗೆ ಅಪ್ರಯೋಜಕರಾಗಬಲ್ಲೆವು? ನಾವೇ ಸರ್ವಸ್ವ. ಎಲ್ಲವನ್ನೂ ಮಾಡಲು ಸಿದ್ಧ ರಾಗಿರುವೆವು. ನಾವು ಎಲ್ಲವನ್ನೂ ಮಾಡಬಲ್ಲೆವು. ಈ ಆತ್ಮಶ್ರದ್ಧೆ ನಮ್ಮ ಪೂರ್ವಿಕರ ಹೃದಯದಲ್ಲಿತ್ತು. ನಾಗರಿಕತೆಯ ಪಯಣದಲ್ಲಿ ಅವರನ್ನು ಅಗ್ರ ಸ್ಥಾನಕ್ಕೆ ತಂದ ಕ್ರಿಯೋತ್ತೇಜಕ ಶಕ್ತಿಯೆ ಅವರಲ್ಲಿದ್ದ ಆತ್ಮಶ್ರದ್ಧೆ. ಇಂದು ನಾವು ಅಧಃಪತನ ಹೊಂದಿದ್ದರೆ, ನಮ್ಮಲ್ಲಿ ದೋಷಗಳಿದ್ದರೆ, ನಮ್ಮ ಜನರು ತಮ್ಮಲ್ಲಿದ್ದ ಆತ್ಮಶ್ರದ್ಧೆಯನ್ನು ನೀಗಿಕೊಂಡ ದಿನದಿಂದಲೇ ಆ ಅಧಃಪತನ ಮೊದಲಾಯಿತೆಂದು ನಮಗೆ ಕಾಣುತ್ತದೆ.</p>
  <p>ಆತ್ಮಶ್ರದ್ಧೆಯ ಸಿದ್ಧಾಂತವನ್ನು ಅಥವಾ ನಿಷ್ಕಪಟ ನಂಬಿಕೆಯನ್ನು ಬೋಧಿಸುವುದೇ ನನ್ನ ಜೀವನದ ಧ್ಯೇಯ. ಈ ಶ್ರದ್ಧೆಯೇ ಜನಾಂಗದ ಅತ್ಯಂತ ಮುಖ್ಯವಾದ ವಿಷಯ ಎಂಬುದನ್ನು ನಾನು ನಿಮಗೆ ಒತ್ತಿ ಹೇಳುತ್ತೇನೆ. ಮೊದಲು ನಿಮ್ಮಲ್ಲಿ ಶ್ರದ್ಧೆ ಇರಲಿ. ಒಬ್ಬನು ಒಂದು ಸಣ್ಣ ನೀರುಗುಳ್ಳೆ ಯಾಗಿರಬಹುದು. ಮತ್ತೊಬ್ಬನು ಬೆಟ್ಟದ ಎತ್ತರದಷ್ಟು ದೊಡ್ಡ ಅಲೆಯಾಗಿರ ಬಹುದು. ಆದರೂ ಈ ನೀರುಗುಳ್ಳೆ ಮತ್ತು ಅಲೆಯ ಹಿಂದೆ ಅನಂತಸಾಗರ ವಿದೆ ಎಂಬುದನ್ನು ತಿಳಿದುಕೊಳ್ಳಿ. ಈ ಅನಂತ ಸಾಗರವೇ ನಮಗೂ ಮತ್ತು ನಿಮಗೂ ಹಿನ್ನೆಲೆ. ನನ್ನದೂ ಕೂಡ ಅನಂತ ಜೀವನದ ಸಾಗರ, ಅನಂತ ಶಕ್ತಿ, ಅನಂತ ಪವಿತ್ರತೆ, ನಿಮ್ಮದೂ ಕೂಡ ಅದರಂತೆಯೆ. ಆದಕಾರಣ ನನ್ನ ಸಹೋದರರೇ, ಈ ಆತ್ಮೋದ್ಧಾರಕವಾದ ಪುನೀತರನ್ನಾಗಿ ಮಾಡುವ ಪವಿತ್ರ ಸಿದ್ಧಾಂತವನ್ನು ನಿಮ್ಮ ಮಕ್ಕಳಿಗೆ ಜನನಾರಂಭದಿಂದಲೇ ಬೋಧಿಸಿ.</p>
  <div>ಗುರು ಶಿಷ್ಯರು</div>
  <div>ಗುರುವಿನ ಪ್ರತ್ಯಕ್ಷ ಜೀವನದ ಪ್ರಾಮುಖ್ಯತೆ</div>
  <p>ನನ್ನ ವಿದ್ಯಾಭ್ಯಾಸ ಭಾವನೆಯೇ ಗುರುಗೃಹವಾಸ. ಗುರುವಿನ ಆದರ್ಶ ಜೀವನವಿಲ್ಲದೆ ವಿದ್ಯಾಭ್ಯಾಸವಿಲ್ಲ. ಬಾಲ್ಯದಿಂದಲೆ ಒಬ್ಬನು ಯಾರ ಶೀಲ ಜಾಜ್ವಲ್ಯಮಾನವಾಗಿ ಬೆಳಗುತ್ತಿದೆಯೋ ಅಂತಹವರ ಹತ್ತಿರ ಇರಬೇಕು. ಪರಮಪವಿತ್ರವಾದ ಉಪದೇಶದ ಸಚೇತನ ಉದಾಹರಣೆಯೊಂದು ಅವನ ಮುಂದೆ ಇರಬೇಕು. ನಮ್ಮ ದೇಶದಲ್ಲಿ ವಿದ್ಯಾದಾನ ಮಾಡುವವರು ಯಾವಾ ಗಲೂ ತ್ಯಾಗಿಗಳಾಗಿದ್ದರು. ವಿದ್ಯಾದಾನದ ಜವಾಬ್ದಾರಿ ಪುನಃ ತ್ಯಾಗಿಗಳ ಮೇಲೆ ಬೀಳಬೇಕು.</p>
  <div>ಹಿಂದಿನ ವಿದ್ಯಾಭ್ಯಾಸ ಕ್ರಮ</div>
  <p>ಭರತಖಂಡದಲ್ಲಿ ಹಿಂದಿನ ವಿದ್ಯಾಭ್ಯಾಸ ಕ್ರಮ ಇಂದಿನ ವಿದ್ಯಾಭ್ಯಾಸದ ಕ್ರಮಕ್ಕಿಂತ ಬಹಳ ವ್ಯತ್ಯಾಸವಾಗಿತ್ತು. ಶಿಷ್ಯರು ಏನನ್ನೂ ಕೊಡಬೇಕಾಗಿರ ಲಿಲ್ಲ. ಜ್ಞಾನ ಬಹಳ ಪವಿತ್ರವಾದದ್ದು. ಅದನ್ನು ಯಾರೂ ಮಾರಕೂಡದೆಂದು ಭಾವಿಸಿದ್ದರು. ಉಚಿತವಾಗಿ ಯಾವ ಬೆಲೆಯನ್ನೂ ಪಡೆಯದೆ ಜ್ಞಾನವನ್ನು ದಾನಮಾ[ಡಬೇಕು. ಗುರುಗಳು ಶಿಷ್ಯರಿಂದ ಯಾವ ವಿಧದ ವಿದ್ಯಾಶುಲ್ಕವನ್ನೂ ತೆಗೆದುಕೊಳ್ಳುತ್ತಿರಲಿಲ್ಲ. ಅದು ಮಾತ್ರವಲ್ಲ ಮುಕ್ಕಾಲು ಪಾಲು ಶಿಷ್ಯರಿಗೆ ಊಟ ಮತ್ತು ಬಟ್ಟೆಯನ್ನು ಕೊಡುತ್ತಿದ್ದರು. ಇಂತಹ ಗುರುಗಳ ಜೀವ ನೋಪಾಯಕ್ಕೆ ಶ್ರೀಮಂತರು ಅವರಿಗೆ ದಾನ ಮಾಡುತ್ತಿದ್ದರು. ಇದರಿಂದ ಗುರುಗಳು ಶಿಷ್ಯರನ್ನು ಉಚಿತವಾಗಿ ಇಟ್ಟುಕೊಳ್ಳಬೇಕಾಗಿತ್ತು. ಹಿಂದಿನ ಕಾಲ ದಲ್ಲಿ ಶಿಷ್ಯನು ಸಮಿತ್ತನ್ನು ತೆಗೆದುಕೊಂಡು ಗುರುವಿನ ಪರ್ಣಶಾಲೆಗೆ ಹೋಗು ತ್ತಿದ್ದನು. ಗುರು ಅವನ ಯೋಗ್ಯತೆಯನ್ನು ಪರೀಕ್ಷೆಮಾಡಿದ ಮೇಲೆ ಮೂರೆಳೆಯ ಮುಂಜಾದರ್ಭೆಯನ್ನು ಅವನ ಸೊಂಟಕ್ಕೆ ಕಟ್ಟುತ್ತಿದ್ದನು. ಇದು ದೇಹ, ಮಾತು, ಮನಸ್ಸುಗಳನ್ನು ನಿಗ್ರಹಿಸುತ್ತೇನೆ ಎಂಬ ವ್ರತವನ್ನು ಸೂಚಿಸು ತ್ತದೆ. ಅನಂತರ ಅವನಿಗೆ ವೇದ ಹೇಳಿಕೊಡುತ್ತಿದ್ದನು.</p>
  <div>ಶಿಷ್ಯನ ಗುಣಗಳು</div>
  <p>ಗುರು ಮತ್ತು ಶಿಷ್ಯರಲ್ಲಿ ಕೆಲವು ಗುಣಗಳು ಆವಶ್ಯಕ. ಶಿಷ್ಯನಿಗೆ ಆವಶ್ಯಕವಾದ ಗುಣಗಳು ಭಾವಶುದ್ಧಿ, ನಿಜವಾದ ಜ್ಞಾನಾಕಾಂಕ್ಷೆ ಮತ್ತು ದೀರ್ಘಪ್ರಯತ್ನ. ಕಾಯೇನ ವಾಚಾ ಮನಸಾ ಪ್ರಯತ್ನ ಅತ್ಯಂತ ಆವಶ್ಯಕ. ಜ್ಞಾನಾಕಾಂಕ್ಷೆಯ ವಿಷಯದಲ್ಲಿ ಒಂದು ಹಳೆಯ ನಿಯಮವಿದೆ. ಅದೇ ನಮಗೆ ಏನು ಬೇಕೊ ಅದನ್ನು ಪಡೆದೇ ಪಡೆಯುತ್ತೇವೆ ಎಂಬುದು. ನಾವು ಏನನ್ನು ಮನಸಾ ಇಚ್ಛಿಸುತ್ತೇವೆಯೋ ಅದಲ್ಲದೆ ಮತ್ತೇನನ್ನೂ ಪಡೆಯುವುದಿಲ್ಲ. ಜೀವನದಲ್ಲಿ ಅತ್ಯುತ್ತಮವಾದ ಬಯಕೆ ನಮ್ಮಲ್ಲಿ ಉದಯಿಸುವ ತನಕ, ಜಯವನ್ನು ಹೊಂದುವ ತನಕ, ನಮ್ಮ ಹೀನ ಸಂಸ್ಕಾರಳೊಂದಿಗೆ ಸತತ ಹೋರಾಟ ನಡೆಯಬೇಕು. ಸ್ವಲ್ಪವೂ ಕುಗ್ಗದೆ ಅವುಗಳನ್ನು ಎದುರಿಸಬೇಕು. ಇಂತಹ ದೃಢ ಪ್ರಯತ್ನದಿಂದ ಯಾವ ಶಿಷ್ಯನು ಹೋರಾಡುತ್ತಾನೆಯೋ ಅವನು ಕೊನೆಯ ಜಯವನ್ನು ಸತ್ಯವಾಗಿ ಪಡೆಯುವನು.</p>
  <div>ಗುರುವಿನ ಮೂರು ಗುಣಗಳು</div>
  <p>ಗುರುವಿಗೆ ಶಾಸ್ತ್ರ ಸಾರ ಗೊತ್ತಿರುವುದೇ ಎಂಬುದನ್ನು ನೋಡಬೇಕು. ಜನರೆಲ್ಲ ಬೈಬಲ್ಲು ವೇದ ಖೊರಾನನ್ನು ಓದುತ್ತಾರೆ. ಆದರೆ ಅದೆಲ್ಲ ಧರ್ಮದ ಒಣಮೂಳೆ. ಇವು ಕೇವಲ ಪದ, ವಾಕ್ಯರಚನೆ, ಶಬ್ದಸಾಧನವಿದ್ಯೆ <span class="en">(etimo- logy)</span> ಮತ್ತು ಭಾಷಾಶಾಸ್ತ್ರಗಳು ಅಷ್ಟೆ. ಕೇವಲ ಶಬ್ದಾಡಂಬರದಲ್ಲೇ ನಿರತನಾದ ಗುರು ಅರ್ಥವನ್ನು ಮರೆಯುವನು. ನಿಜವಾದ ಗುರುವಿನಲ್ಲಿ ಶಾಸ್ತ್ರದ ಅರ್ಥಜ್ಞಾನ ಇರಬೇಕು.</p>
  <p>ಎರಡೆನೇ ಗುಣವೇ ಗುರು ಪಾಪದೂರನಾಗಿರಬೇಕು. ನಾವು ಗುರುವಿನ ಶೀಲ ಅಥವಾ ಗುಣವನ್ನು ಏತಕ್ಕೆ ನೋಡಬೇಕು ಎಂಬ ಪ್ರಶ್ನೆಯನ್ನು ಅನೇಕ ವೇಳೆ ಕೇಳುತ್ತಾರೆ. ಇದು ಸರಿಯಲ್ಲ. ತನಗಾಗಲಿ ಅಥವಾ ಇನ್ನೊಬ್ಬರಿಗೆ ಉಪದೇಶ ಮಾಡುವುದಕ್ಕಾಗಲಿ ಸತ್ಯವನ್ನು ಪಡೆಯಬೇಕಾದರೆ ಅತ್ಯಂತ ಮುಖ್ಯವಾದುದೆ ಜೀವನದ ಪರಿಶುದ್ಧತೆ. ಗುರು ಅತ್ಯಂತ ಪರಿಶುದ್ಧನಾಗಿರ ಬೇಕು. ನಂತರ ಅವನ ಮಾತಿಗೆ ಬೆಲೆ ಬರುವುದು. ಗುರುವಿನ ಕೆಲಸ ನಿಜವಾಗಿ ಏನನ್ನೋ ದಾನಮಾಡುವುದು, ಆಗಲೆ ಶಿಷ್ಯನಲ್ಲಿ ಇರುವ ಬೌದ್ಧಿಕ ಅಥವಾ ಇತರ ವೈಶಿಷ್ಟ್ಯಗಳನ್ನು ಪ್ರಚೋದಿಸುವುದಲ್ಲ, ನಿಜವಾದ ಮತ್ತು ತೃಪ್ತಿಕರ ವಾದ ಯಾವುದೋ ಒಂದು ಮಹಾಶಕ್ತಿ ಗುರುವಿನಿಂದ ಶಿಷ್ಯನನ್ನು ಪ್ರವೇಶಿಸು ವುದು. ಆದಕಾರಣವೇ ಗುರು ಪರಿಶುದ್ಧನಾಗಿರಬೇಕು.</p>
  <p>ಮೂರನೇ ಗುಣವೇ ಅವನ ಉದ್ದೇಶವನ್ನು ಕುರಿತದ್ದು. ದ್ರವ್ಯ ಕೀರ್ತಿ ಮುಂತಾದ ಸ್ವಾರ್ಥಾಭಿಲಾಷೆಗಳ ಉದ್ದೇಶದಿಂದ ಬೋಧಿಸಕೂಡದು. ಗುರು ವಿನ ಕೆಲಸ ಸಹಜಪ್ರೇಮದಿಂದ ಕೂಡಿದ್ದಾಗಿರಬೇಕು. ಆಧ್ಯಾತ್ಮಿಕ ಶಕ್ತಿಯನ್ನು ನಾವು ದಾನಮಾಡಬೇಕಾದರೆ ಇರುವ ಒಂದು ಮಾರ್ಗವೇ ಪ್ರೀತಿ. ಲಾಭ ಅಥವಾ ಕೀರ್ತಿಯ ಯಾವ ವಿಧವಾದ ಸ್ವಾರ್ಥಾಭಿಲಾಷೆಯಾಗಲಿ ತಕ್ಷಣವೇ ರವಾನಿಸುವ ಮಾರ್ಗವನ್ನು ಹಾಳುಮಾಡುವುದು.</p>
  <div>ಗುರುವಿನಲ್ಲಿ ಶ್ರದ್ಧೆ</div>
  <p>ಗುರುವಿನೊಂದಿಗೆ ಇರುವ ನಮ್ಮ ಸಂಬಂಧ ಪೂರ್ವಿಕರು ಮತ್ತು ಅವರ ವಂಶಜರೊಂದಿಗೆ ಇರುವ ಪರಸ್ಪರ ಸಂಬಂಧದಂತೆ. ಗುರುವಿನ ಮಾತಿನಲ್ಲಿ ಶ್ರದ್ಧೆ, ವಿನಯ, ಅವರು ಹೇಳಿದಂತೆ ಕೇಳುವುದು, ಅವರಿಗೆ ಗೌರವ ತೋರು ವುದು ಇವು ನಮ್ಮಲ್ಲಿ ಇಲ್ಲದೆ ಇದ್ದರೆ, ನಾವು ಯಾವ ರೀತಿಯಲ್ಲಿಯೂ ಮುಂದುವರಿಯಲಾರೆವು. ಇಂತಹ ಪರಸ್ಪರ ಸಂಬಂಧವನ್ನು ಯಾವ ದೇಶ ದಲ್ಲಿ ಅಲ್ಲಗಳೆದಿರುವರೊ,ಅಲ್ಲಿ ಗುರು ಕೇವಲ ಉಪನ್ಯಾಸಕನಾಗಿರುವನು. ಉಪನ್ಯಾಸಕ ತನ್ನ ಐದು ಡಾಲರನ್ನು ಎದುರು ನೋಡುತ್ತಿರುತ್ತಾನೆ. ಶಿಷ್ಯ ನಾದರೋ ಗುರುವಿನ ಮಾತುಗಳನ್ನು ತನ್ನ ತಲೆಯಲ್ಲಿ ತುಂಬಿಸಿಕೊಳ್ಳುತ್ತಾನೆ. ಇದಾದಮೇಲೆ ಇಬ್ಬರೂ ತಮ್ಮ ದಾರಿಯನ್ನು ತಾವು ಹಿಡಿದುಕೊಂಡು ಹೋಗುವರು. ಆದರೆ ವ್ಯಕ್ತಿಯ ಮೇಲೆ ಅತಿಯಾದ ಶ್ರದ್ಧೆಯಿದ್ದರೆ ಅದು ನಮ್ಮನ್ನು ನಿರ್ಬಲರನ್ನಾಗಿ ಮಾಡಿ ಒಂದು ರೀತಿಯ ವಿಗ್ರಹಾರಾಧಕರನ್ನಾಗಿ ಮಾಡುವ ಒಂದು ಸಂಭವ ಇದೆ. ದೇವರಂತೆ ನಿಮ್ಮ ಗುರುವನ್ನು ಪೂಜಿಸಿ, ಆದರೆ ಸ್ವಲ್ಪವೂ ವಿಮರ್ಶೆಮಾಡದೆ ಅವನು ಹೇಳಿದ ಮಾತನ್ನು ಕೇಳಬೇಡಿ. ನಿಮ್ಮ ಕೈಲಾದಷ್ಚು ಅವನನ್ನು ಪ್ರೀತಿಸಿ; ಆದರೆ ಸ್ವತಂತ್ರವಾಗಿ ಆಲೋಚಿಸಿ.</p>
  <div>ಶಿಷ್ಯನ ಮೇಲೆ ಸಹಾನುಭೂತಿ</div>
  <p>ಗುರು ಶಿಷ್ಯನ ಶೀಲದಮೇಲೆ ತನ್ನ ಶಕ್ತಿಯ ಪ್ರಭಾವವನ್ನೆಲ್ಲ ಬೀರಬೇಕು. ನಿಜವಾದ ಸಹಾನುಭೂತಿಯಿಲ್ಲದೆ ನಾವು ಎಂದಿಗೂ ಚೆನ್ನಾಗಿ ಕಲಿಸಲಾರೆವು. ಯಾರ ಶ್ರದ್ಧೆಯನ್ನೂ ಚಂಚಲಗೊಳಿಸಲು ಯತ್ನಿಸಬೇಡಿ. ಸಾಧ್ಯವಾದರೆ ಅವನಿಗೆ ಏನಾದರೂ ಉತ್ತಮವಾದುದನ್ನು ಕೊಡಿ. ಆದರೆ ಅವನಲ್ಲಿ ಆಗಲೇ ಇರುವುದನ್ನು ಹಾಳುಮಾಡಬೇಡಿ. ಒಂದು ಕ್ಷಣದಲ್ಲಿ ತನ್ನನ್ನು ಸಹಸ್ರಾರು ಜನರನ್ನಾಗಿ ಬದಲಾಯಿಸಲು ಸಾಧ್ಯವಾಗಿರುವವನೇ ನಿಜವಾದ ಗುರು. ತಕ್ಷಣವೇ ಶಿಷ್ಯನ ಮನಸ್ಸಿನ ಮಟ್ಟಕ್ಕೆ ಇಳಿದು ಬಂದು, ತನ್ನ ಆತ್ಮಶಕ್ತಿಯನ್ನು ಅವನಿಗೆ ದಾನಮಾಡಿ, ಶಿಷ್ಯನ ಮನಸ್ಸಿನ ಮೂಲಕ ನೋಡಿ ತಿಳಿದುಕೊಳ್ಳು ವಂತಹವನೇ ನಿಜವಾದ ಗುರು. ಅಂತಹ ಗುರುವೇ ನಿಜವಾಗಿಯೂ ಬೋಧಿಸ ಬಲ್ಲ, ಉಳಿದವರಲ್ಲ.</p>
  <div>ಶೀಲಪೋಷಣೆಗೆ ವಿದ್ಯಾಭ್ಯಾಸ</div>
  <div>ಆಲೋಚನಾಶಕ್ತಿಯ ಪ್ರಾಧ್ಯಾನ್ಯ</div>
  <p>ಯಾರ ಶೀಲವಾಗಲಿ ಅದು ಅವನಲ್ಲಿ ಇರುವ ಸ್ವಭಾವಗಳ ಮೊತ್ತ, ಅವನ ಮಾನಸಿಕ ಇಚ್ಛೆಗಳ ಮೊತ್ತ. ಅವನ ಆತ್ಮದ ಮುಂದೆ ಸುಖದುಃಖಗಳು ಹೋದಂತೆಲ್ಲ ಅದರ ಮೇಲೆ ಅನೇಕ ದೃಶ್ಯಗಳನ್ನು ಬೀರುತ್ತವೆ. ಈ ಶೇಖರಿ ಸಿದ ದೃಶ್ಯಗಳ ಒಟ್ಟು ಪರಿಣಾಮವೇ ಮನುಷ್ಯನ ಶೀಲವೆನ್ನುವುದು. ನಮ್ಮ ಆಲೋಚನೆಗಳು ಪ್ರೇರೇಪಿಸಿದಂತೆ ನಾವು ಇರುವೆವು. ಪ್ರತಿಯೊಂದು ಆಲೋ ಚನೆಯೂ, ಕಬ್ಬಿಣದ ಮುದ್ದೆಯಂತಿರುವ ನಮ್ಮ ದೇಹದ ಮೇಲೆ ಕೊಡುವ ಸುತ್ತಿಗೆಯ ಪೆಟ್ಟಿನಂತೆ. ಇದರಿಂದ ನಾವು ಏನು ಆಗಬೇಕೆಂದು ಬಯಸು ವೆವೋ ಅದನ್ನು ತಯಾರುಮಾಡುವುದು. ಮಾತುಗಳು ಗೌಣ. ಆಲೋಚನೆ ಸಜೀವವಾಗಿವೆ. ಅವು ಬಹಳ ದೂರ ಚಲಿಸುತ್ತವೆ. ಆದಕಾರಣವೇ ನೀವು ಏನನ್ನು ಆಲೋಚನೆ ಮಾಡುತ್ತೀರಿ ಎಂಬುದನ್ನು ಗಮನದಲ್ಲಿ ಇಡಿ.</p>
  <div>ಸುಖದುಃಖಗಳ ಪಾತ್ರ</div>
  <p>ನಮ್ಮ ಶೀಲವನ್ನು ತಿದ್ದುವುದರಲ್ಲಿ ಸುಖದುಃಖಗಳೆರಡಕ್ಕೂ ಸಮಭಾಗ ವಿದೆ. ಕೆಲವುವೇಳೆ ದುಃಖ ಸುಖಕ್ಕಿಂತ ದೊಡ್ಡ ಗುರು. ಪ್ರಪಂಚದಲ್ಲಿ ಜನಿಸಿದ ಅನೇಕ ಮಹನೀಯರ ಜೀವನವನ್ನು ಓದಿದಾಗ, ಅವರಲ್ಲಿ ಬಹುಪಾಲು ಜನರಿಗೆ ದುಃಖವೇ ಸುಖಕ್ಕಿಂತ ಹೆಚ್ಚು ಕಲಿಸಿತು; ಐಶ್ವರ್ಯಕ್ಕಿಂತ ಬಡತನ ಅವರಿಗೆ ಹೆಚ್ಚು ಕಲಿಸಿತು–ಎಂದು ಧೈರ್ಯವಾಗಿ ಹೇಳಬಹುದು. ಸ್ತುತಿಗಿಂತ ನಿಂದೆ ಅವರ ಅಂತರಂಗದಲ್ಲಿ ಉರಿಯುತ್ತಿದ್ದ ಜ್ಯೋತಿಯನ್ನು ಮೇಲೆಬ್ಬಿ ಸಿತು. ಭೋಗದ ತೊಡೆಯಮೇಲೆ ಬೆಳೆದು, ಗುಲಾಬಿಯ ಸುಪ್ಪತ್ತಿಗೆಯ ಮೇಲೆ ಮಲಗಿ ಒಂದು ಹನಿ ಕಣ್ಣೀರನ್ನೂ ಸುರಿಸದೆ ಯಾರು ಮಹಾತ್ಮರಾಗಿರು ವರು? ಹೃದಯದಲ್ಲಿ ಮಮತೆ ಉದಿಸಿದಾಗ, ಸುತ್ತಲೂ ದುಃಖದ ಗಾಳಿ ಬೀಸುತ್ತಿರುವಾಗ, ಇನ್ನೇನು ಮುಂದೆ ಬೆಳಕು ಕಾಣುವಂತೆ ಇಲ್ಲ ಎಂದು ನಿರಾಶರಾದಾಗ, ಧೈರ್ಯ ಮತ್ತು ನೆಚ್ಚಿಗೆ ಸಂಪೂರ್ಣ ತೊರೆದಂತೆ ಕಂಡಾಗ –ಆಗಲೇ, ಇಂತಹ ಆಧ್ಯಾತ್ಮಿಕ ಪ್ರಚಂಡ ಬಿರುಗಾಳಿಯ ಮಧ್ಯದಿಂದಲೇ ಅಂತರ್ಜ್ಯೋತಿ ಹೊಳೆಯುವುದು.</p>
  <div>ಕರ್ಮಫಲ</div>
  <p>ಚಿತ್ತವನ್ನು ಒಂದು ಸರೋವರಕ್ಕೆ ಹೋಲಿಸಬಹುದು. ಅಲ್ಲಿ ಏಳುವ ಎಷ್ಟು ಚಿಕ್ಕ ಅಲೆಯಾಗಲಿ, ಅದು ಶಾಂತವಾದಾಗ ಸಂಪೂರ್ಣ ನಾಶವಾಗುವುದಿಲ್ಲ. ಅಲ್ಲಿ ತನ್ನ ಗುರುತನ್ನು ಬಿಡುವುದು. ಮುಂದೆ ಇದೇ ಮತ್ತೊಮ್ಮೆ ಹಿಂದಿನಂತೆ ವ್ಯಕ್ತವಾಗುವ ಸಂಭವವಿರುವುದು. ನಾವು ಮಾಡುವ ಪ್ರತಿಯೊಂದು ಕೆಲಸವೂ, ನಮ್ಮ ದೇಹದ ಪ್ರತಿಯೊಂದು ಚಲನೆಯೂ ನಮ್ಮ ಚಿತ್ತಭಿತ್ತಿಯ ಮೇಲೆ ತನ್ನ ಸಂಸ್ಕಾರವನ್ನು ಬಿಡುವುದು. ಇಂತಹ ಸಂಸ್ಕಾರಗಳು ಚಿತ್ತ ಸರೋವರದ ಮೇಲೆ ಕಾಣಿಸದಂತೆ ಇದ್ದರೂ, ಸರೋವರದ ಕೆಳಗೆ ನಮ ಗರಿವಿಲ್ಲದಂತೆ ಕೆಲಸ ಮಾಡುತ್ತಿರುತ್ತವೆ. ನಾವು ಪ್ರತಿ ಕ್ಷಣವೂ ಏನಾಗಿರು ವೆವೊ ಅದು ಈ ಸಂಸ್ಕಾರಗಳ ಒಟ್ಟು ಮೊತ್ತದಿಂದ ನಿರ್ಧರಿಸಲ್ಪಡುತ್ತದೆ. ಪ್ರತಿಯೊಬ್ಬ ವ್ಯಕ್ತಿಯ ಶೀಲವೂ ಈ ಸಂಸ್ಕಾರಗಳ ಒಟ್ಟು ಮೊತ್ತದಿಂದ ನಿರ್ಧರಿಸಲ್ಪಡುತ್ತದೆ. ಒಳ್ಳೆಯ ಸಂಸ್ಕಾರಗಳಿದ್ದರೆ ಶೀಲ ಒಳ್ಳೆಯದಾಗು ವುದು. ಕೆಟ್ಟ ಸಂಸ್ಕಾರಗಳಿದ್ದರೆ ಶೀಲ ಕೆಡುವುದು. ಒಬ್ಬ ಮನುಷ್ಯ ಸದಾ ಕೆಟ್ಟ ಮಾತನ್ನು ಕೇಳುತ್ತಿದ್ದರೆ, ಕೆಟ್ಟ ಆಲೋಚನೆಯನ್ನು ಮಾಡುತ್ತಿದ್ದರೆ ಅವನ ಮನಸ್ಸು ಕೆಟ್ಟ ಸಂಸ್ಕಾರಗಳಿಂದ ತುಂಬುವುದು. ಈ ಸಂಸ್ಕಾರಗಳು ಅವನ ಅರಿವೆ ಇಲ್ಲದೆ ಅವನು ಮಾಡುವ ಕೆಲಸ ಮತ್ತು ಆಲೋಚನೆಗಳ ಮೇಲೆ ತಮ್ಮ ಪ್ರಭಾವವನ್ನು ಬೀರುವುವು. ನಿಜವಾಗಿಯೂ ಇಂತಹ ಹೀನಸಂಸ್ಕಾರ ಗಳು ಯಾವಾಗಲೂ ಕೆಲಸ ಮಾಡುತ್ತಾ ಇರುತ್ತವೆ. ಅವನಲ್ಲಿ ಇರುವ ಇಂತಹ ಸಂಸ್ಕಾರಗಳ ಮೊತ್ತವೇ ಕೆಟ್ಟ ಕರ್ಮಗಳನ್ನು ಮಾಡುವುದಕ್ಕೆ ಬಲವಾದ ಪ್ರೇರೇಪಣೆಯನ್ನು ಉಂಟುಮಾಡುತ್ತದೆ. ತನ್ನ ಸಂಸ್ಕಾರಗಳ ಕೈಯಲ್ಲಿ ಅವನು ಒಂದು ಯಂತ್ರವಾಗುತ್ತಾನೆ. </p>
  <div>ಶೀಲ ನಿರ್ಮಾಣ</div>
  <p>ಇದರಂತೆಯೆ ಒಬ್ಬ ಮನುಷ್ಯನು ಒಳ್ಳೆಯ ಆಲೋಚನೆಗಳನ್ನು ಮಾಡಿ, ಒಳ್ಳೆಯ ಕೆಲಸಗಳನ್ನು ಮಾಡಿದರೆ, ಇಂತಹ ಸಂಸ್ಕಾರಗಳ ಒಟ್ಟು ಪರಿಣಾಮ ಉತ್ತಮವಾಗಿ ಅವುಗಳು ಅವನ ಇಚ್ಛೆಯಿಲ್ಲದೆ ಒಳ್ಳೆಯದನ್ನು ಮಾಡುವಂತೆ ಪ್ರೇರೇಪಿಸುತ್ತವೆ. ಒಬ್ಬನು ಬೇಕಾದಷ್ಟು ಒಳ್ಳೆಯ ಕೆಲಸಗಳನ್ನು ಮಾಡಿದರೆ, ಒಳ್ಳೆಯದನ್ನು ಚಿಂತಿಸಿದರೆ ತಡೆಯಲಾಗದಂತಹ ಸತ್ಕರ್ಮ ಪ್ರವೃತ್ತಿ ಅವನ ಲ್ಲುಂಟಾಗುತ್ತದೆ. ಅವನು ತಪ್ಪು ಮಾಡಬೇಕೆಂದು ಬಯಸಿದರೂ, ಅವನ ಮನಸ್ಸು ಅವಕಾಶ ಕೊಡುವುದಿಲ್ಲ. ಅವನು ಸಂಪೂರ್ಣ ಒಳ್ಳೆಯ ಸಂಸ್ಕಾರ ಗಳ ವಶದಲ್ಲಿರುವನು. ಹೀಗಿದ್ದರೆ ಒಬ್ಬನ ಒಳ್ಳೆಯ ಶೀಲ ಸ್ಥಿರವಾಗಿದೆ ಎಂದು ಅರ್ಥ. ಒಬ್ಬನ ಶೀಲವನ್ನು ನೀವು ನಿಜವಾಗಿಯೂ ಪರೀಕ್ಷಿಸಬೇಕೆಂದು ಇದ್ದರೆ ಅವನು ಮಾಡುವ ಅತ್ಯಂತ ಸಾಧಾರಣ ಕೆಲಸವನ್ನು ನೋಡಿ. ಒಬ್ಬ ಮಹಾಪುರುಷನ ನಿಜವಾದ ಶೀಲವನ್ನು ತೋರುವ ಸನ್ನಿವೇಶಗಳು ಅವು. ದೊಡ್ಡ ಸನ್ನಿವೇಶಗಳು ಎಂತಹವನನ್ನಾದರೂ ಸ್ವಲ್ಪ ದೊಡ್ಡ ಸ್ಥಿತಿಗೆ ಏರಿಸು ತ್ತವೆ. ಯಾವನು ಎಲ್ಲಿರಲಿ, ಎಲ್ಲಾ ಕಡೆಯಲ್ಲಿಯೂ ಒಂದೇ ಸಮನಾದ ಗುಣವುಳ್ಳವನೋ ಅವನೆ ನಿಜವಾದ ಮಹಾಪುರುಷ.</p>
  <div>ಒಳ್ಳೆಯ ಮತ್ತು ಕೆಟ್ಟ ಅಭ್ಯಾಸ</div>
  <p>ಇಂತಹ ಅನೇಕ ಸಂಸ್ಕಾರಗಳು ಮನಸ್ಸಿನಲ್ಲಿದ್ದರೆ ಅವು ಕಲೆತು ಅಭ್ಯಾಸ ವಾಗುತ್ತವೆ. “ಅಭ್ಯಾಸವೇ ಮಾನವನ ಎರಡನೇ ಸ್ವಭಾವ” ಎನ್ನುತ್ತಾರೆ. ಇದೇ ಅವನ ಮೊದಲ ಸ್ವಭಾವ, ಅಲ್ಲದೆ ಅವನ ಒಟ್ಟುಸ್ವಭಾವ ಕೂಡ. ಈಗ ನಾವು ಇರುವುದೆಲ್ಲ ಅಭ್ಯಾಸದ ಪರಿಣಾಮ. ಇದರಿಂದ ನಮಗೆ ಸಮಾಧಾನವುಂಟಾ ಗುತ್ತದೆ. ಏಕೆಂದರೆ ಇದು ಕೇವಲ ಅಭ್ಯಾಸವಾದರೆ, ಯಾವುದೇ ಸಮಯದಲ್ಲಿ ಅದನ್ನು ಉಂಟುಮಾಡಬಹುದು, ಅಥವಾ ಹೋಗಲಾಡಿಸಲೂ ಬಹುದು. ಕೆಟ್ಟ ಅಭ್ಯಾಸವನ್ನು ಅಡಗಿಸಬೇಕಾದರೆ ಅದಕ್ಕೆ ವಿರೋಧವಾದ ಒಳ್ಳೆಯ ಅಭ್ಯಾಸ ವನ್ನು ರೂಢಿಸುವುದೊಂದೇ ದಾರಿ. ಎಲ್ಲಾ ಕೆಟ್ಟ ಅಭ್ಯಾಸವನ್ನು ಒಳ್ಳೆಯ ಅಭ್ಯಾಸದಿಂದ ನಿಗ್ರಹಿಸಬಹುದು. ನಿರಂತರವೂ ಒಳ್ಳೆಯ ಕೆಲಸಗಳನ್ನು ಮಾಡಿ, ಒಳ್ಳೆಯ ಆಲೋಚನೆಗಳನ್ನು ಮಾಡಿ. ಹೀನ ಸಂಸ್ಕಾರಗಳನ್ನು ಅಡಗಿ ಸುವುದಕ್ಕೆ ಇದೊಂದೇ ಮಾರ್ಗ. ಯಾರನ್ನು ಕೂಡ ಗತಿಕೆಟ್ಟವರು ಎನ್ನಬೇಡಿ. ಏಕೆಂದರೆ ಅವರು ಒಂದು ಶೀಲಕ್ಕೆ ಅಂದರೆ ನಡತೆಯ ಒಂದು ಗುಂಪಿಗೆ ಪ್ರತಿನಿಧಿಯಾಗಿರುವರು. ಇವುಗಳನ್ನು ನಾವು ಉತ್ತಮವಾದ ನಡತೆಗಳಿಂದ ನಿಗ್ರಹಿಸಬಹುದು. ಪುನರಾವರ್ತನೆಯಾದ ಅಭ್ಯಾಸವೇ ನಮ್ಮ ಶೀಲವನ್ನು ತಿದ್ದುವುದು.</p>
  <div>ನಮ್ಮ ಅದೃಷ್ಟಕ್ಕೆ ನಾವೇ ಕಾರಣ</div>
  <p>ಎಲ್ಲಾ ತೋರಿಕೆಯ ಪಾಪಕ್ಕೂ ಕಾರಣ ನಮ್ಮಲ್ಲಿರುವುದು, ಯಾವ ಹೊರಗಿನ ದೇವತೆಯನ್ನೂ ದೂರಬೇಡಿ. ನೆಚ್ಚುಗೆಡಬೇಕಾಗಿಲ್ಲ, ನಿರಾಶರಾಗ ಬೇಕಾಗಿಲ್ಲ ಅಥವಾ ಯಾರಾದರೂ ಬಂದು ಸಹಾಯಮಾಡುವ ತನಕ, ನಾವು ತಪ್ಪಿಸಿಕೊಂಡು ಹೋಗಲಾಗದ ಒಂದು ಸ್ಥಳದಲ್ಲಿ ಇರುವೆವು ಎಂದು ತಿಳಿಯಬೇಕಾಗಿಲ್ಲ. ನಾವು ಒಂದು ರೇಷ್ಮೆಯ ಹುಳುವಿನಂತೆ; ನಾವೇ ನಮ್ಮಿಂದ ನೂಲನ್ನು ಮಾಡಿ ಗೂಡನ್ನು ಹೆಣೆದುಕೊಳ್ಳುವೆವು. ಕೆಲವು ಕಾಲದ ಮೇಲೆ ಅದರಲ್ಲಿ ಬಂದಿಗಳಾಗುವೆವು. ಈ ಕರ್ಮಬಲೆಯನ್ನು ನಮ್ಮ ಸುತ್ತಲೂ ನಾವೇ ಹೆಣೆದುಕೊಂಡಿರುವೆವು. ಅಜ್ಞಾನದಿಂದ ನಾವು ಬದ್ಧರೆಂದು ತಿಳಿದು ಸಹಾಯಕ್ಕಾಗಿ ಗೋಳಾಡುವೆವು. ಆದರೆ ಸಹಾಯ ಹೊರಗಿನಿಂದ ಬರುವು ದಿಲ್ಲ. ಅದು ನಮ್ಮಿಂದಲೇ ಬರುವುದು. ಪ್ರಪಂಚದಲ್ಲಿರುವ ದೇವರಿಗೆಲ್ಲಾ ಪ್ರಾರ್ಥಿಸಿ, ನಾನೂ ಅನೇಕ ವರ್ಷ ಪ್ರಾರ್ಥಿಸಿದೆ. ಕೊನೆಗೆ ನನಗೆ ಸಹಾಯ ಸಿಕ್ಕಿತು. ಆದರೆ ಸಹಾಯ ಒಳಗಿನಿಂದ ಬಂದಿತು. ನಾನು ಏನನ್ನು ತಪ್ಪಾಗಿ ತಿಳಿದುಕೊಂಡಿದ್ದೆನೋ ಅದನ್ನು ತಿದ್ದಬೇಕಾಯಿತು. ನನ್ನ ಸುತ್ತಲೂ ಬೀಸಿ ಕೊಂಡ ಬಲೆಯನ್ನು ನಾನೇ ಕತ್ತರಿಸಬೇಕಾಯಿತು. ನನ್ನ ಜೀವನದಲ್ಲಿ ನಾನು ಎಷ್ಟೋ ತಪ್ಪುಗಳನ್ನು ಮಾಡಿರುವೆನು. ಆದರೆ ಅದನ್ನು ಗಮನಿಸಿ. ಆ ತಪ್ಪುಗಳಿಲ್ಲದೆ ಇದ್ದಿದ್ದರೆ ನಾನು ಇಂದು ಏನಾಗಿರುವನೋ ಅದು ಆಗುತ್ತಿರ ಲಿಲ್ಲ. ಅಂದರೆ ನೀವು ಮನೆಗೆ ಹೋಗಿ ಬೇಕೆಂತಲೇ ತಪ್ಪನ್ನು ಮಾಡಿ ಎಂದು ನಾನು ನಿಮಗೆ ಹೇಳುವುದಿಲ್ಲ. ಈ ರೀತಿಯಲ್ಲಿ ನನ್ನನ್ನು ತಪ್ಪು ತಿಳಿದುಕೊಳ್ಳ ಬೇಡಿ. ಆದರೆ ಹಿಂದೆ ಮಾಡಿದ ತಪ್ಪಿಗಾಗಿ ಗೋಳಾಡಬೇಕಾಗಿಲ್ಲ.</p>
  <div>ಅಜ್ಞಾನದಿಂದ ತಪ್ಪು</div>
  <p>ನಾವು ನಿರ್ಬಲರಾಗಿರುವುದರಿಂದ ತಪ್ಪು ಮಾಡುತ್ತೇವೆ. ನಾವು ಅಜ್ಞಾನಿ ಗಳಾದ ಕಾರಣ ನಿರ್ಬಲರಾಗಿರುವೆವು. ಯಾರು ನಮ್ಮನ್ನು ಅಜ್ಞಾನಿಗಳನ್ನಾಗಿ ಮಾಡುವರು? ನಾವೇ ಕೈಗಳನ್ನು ಕಣ್ಣಮೇಲೆ ಇಟ್ಟುಕೊಂಡು ಕತ್ತಲೆ ಎಂದು ಅಳುತ್ತೇವೆ. ಕೈಗಳನ್ನು ತೆಗೆಯಿರಿ. ಬೆಳಕು ಅಲ್ಲೇ ಇರುವುದು. ಆತ್ಮನ ಸ್ವಯಂಪ್ರಕಾಶಮಾನವಾದ ಜ್ಯೋತಿ ಯಾವಾಗಲೂ ನಮ್ಮ ಪಾಲಿಗೆ ಇರು ವುದು. ಆಧುನಿಕ ವಿಜ್ಞಾನಿಗಳು ಹೇಳುತ್ತಿರುವುದು ಕೇಳುವುದಿಲ್ಲವೆ? ವಿಕಾಸಕ್ಕೆ ಕಾರಣವೇನು? ಆಸೆ. ಪ್ರಾಣಿಯು ಏನನ್ನೋ ಮಾಡಬೇಕೆಂದು ಬಯಸುವುದು. ಆದರೆ ವಾತಾವರಣ ಅದಕ್ಕೆ ಸರಿಯಾಗಿಲ್ಲ. ಆದಕಾರಣವೇ ಒಂದು ಹೊಸ ದೇಹವನ್ನು ಉಂಟುಮಾಡಿಕೊಳ್ಳುತ್ತದೆ. ಹೊಸ ದೇಹವನ್ನು ಯಾರು ಮಾಡಿ ಕೊಳ್ಳುವರು? ಪ್ರಾಣಿಯೆ, ಅದರ ಇಚ್ಛೆಯೆ. ನಿಮ್ಮ ಇಚ್ಛಾಶಕ್ತಿಯನ್ನು ಉಪಯೋಗಿಸಿ. ಅದು ನಿಮ್ಮನ್ನು ಮೇಲಕ್ಕೆ ಒಯ್ಯುತ್ತದೆ. ಇಚ್ಛೆಯು ಸರ್ವ ಶಕ್ತವಾದುದು. ಅದು ಸರ್ವಶಕ್ತಿಯಿಂದ ಕೂಡಿದ್ದರೆ ನಾವು ಏತಕ್ಕೆ ಏನನ್ನು ಬೇಕಾದರೂ ಮಾಡಲಾರೆವು ಎಂದು ನೀವು ಕೇಳಬಹುದು. ಆದರೆ ನೀವು ಅಲ್ಪಾತ್ಮನನ್ನು ಮಾತ್ರ ಆಲೋಚಿಸುತ್ತಿರುವಿರಿ. ಜೀವಾಣುವಿನಿಂದ ಹಿಡಿದು ಮನುಷ್ಯತ್ವದವರೆಗೆ ನಿಮ್ಮ ಸ್ಥಿತಿಯನ್ನು ಅಲ್ಲಗಳೆಯಬಲ್ಲಿರಾ? ಇಷ್ಟು ಮೇಲಕ್ಕೆ ಬರುವತನಕ ಸಹಾಯ ಮಾಡಿದುದು ಮತ್ತಷ್ಟು ಮೇಲಕ್ಕೆ ಹೋಗು ವಂತೆಯೂ ಸಹಾಯ ಮಾಡಬಲ್ಲದು. ನಿಮಗೆ ಬೇಕಾಗಿರುವುದು ಶೀಲ; ಇಚ್ಛೆಯನ್ನು ಬಲಪಡಿಸುವುದು.</p>
  <div>ನಿಮ್ಮ ಶೀಲವನ್ನು ರೂಢಿಸಿ</div>
  <p>ನೀವು ಮನೆಗೆ ಹೋಗಿ ಹರಕುಬಟ್ಟೆ ಉಟ್ಟು ಬೂದಿ ಬಳಿದುಕೊಂಡು, ಹಿಂದೆ ಎಂದೋ ಕೆಲವು ವೇಳೆ ತಪ್ಪು ಮಾಡಿದ ಮಾತ್ರಕ್ಕೆ ಬದುಕಿರುವತನಕ ಗೋಳಿಟ್ಟರೆ, ಇದು ನಿಮಗೆ ಸಹಾಯ ಮಾಡುವುದಿಲ್ಲ; ಆದರೆ ಮತ್ತಷ್ಟು ದುರ್ಬಲರನ್ನಾಗಿ ಮಾಡುವುದು. ಸಾವಿರಾರು ವರುಷಗಳಿಂದ ಕೋಣೆಯಲ್ಲಿ ಕತ್ತಲೆ ಇದ್ದರೆ, ನೀವು ಬಂದು ಗೋಳಾಡಿದರೆ ಕತ್ತಲೆ ಮಾಯಾವಾಗುವುದೇ? ಒಂದು ಬೆಂಕಿಯ ಕಡ್ಡಿಯನ್ನು ಗೀರಿ, ತಕ್ಷಣವೇ ಬೆಳಕು ಬರುವುದು. ಬದುಕಿರುವ ತನಕ ಅಯ್ಯೋ! ನಾನು ಪಾಪ ಮಾಡಿರುವೆನು, ಅನೇಕ ತಪ್ಪು ಗಳನ್ನು ಮಾಡಿರುವೆನು ಎಂದು ಯೋಚಿಸುತ್ತಿದ್ದರೆ ನಿಮಗೆ ಇದರಿಂದ ಯಾವ ಪ್ರಯೋಜನ? ಅದನ್ನು ಹೇಳುವುದಕ್ಕೆ ಯಾವ ಭೂತವೂ ಬೇಕಾಗಿಲ್ಲ. ಜ್ಞಾನವನ್ನು ತನ್ನಿ. ತಕ್ಷಣವೇ ಪಾಪ ಪಲಾಯನವಾಗುವುದು. ಮೊದಲು ನಿಮ್ಮ ಶೀಲವನ್ನು ಪರಿಪುಷ್ಠಿಗೊಳಿಸಿ. ಸ್ವಯಂಪ್ರಕಾಶಮಾನವಾದ ನಿಮ್ಮ ಆತ್ಮದ ನೈಜಸ್ವಭಾವವನ್ನು ವ್ಯಕ್ತಗೊಳಿಸಿ; ಜೊತೆಗೆ ನಮ್ಮ ಕಣ್ಣಿಗೆ ಬೀಳುವವರೆಲ್ಲ ರಲ್ಲಿಯೂ ಅದು ಜಾಗ್ರತವಾಗುವಂತೆಮಾಡಿ.</p>
  <div>ಧಾರ್ಮಿಕ ವಿದ್ಯಾಭ್ಯಾಸ</div>
  <div>ಮಹಾತ್ಮರ ಆರಾಧನೆ</div>
  <p>ಧರ್ಮವೇ ವಿದ್ಯಾಭ್ಯಾಸದ ತಿರುಳು. ಧರ್ಮ ಎಂದರೆ ನನ್ನ ಅಥವಾ ಬೇರೆಯವರ ಸ್ವಂತ ಅಭಿಪ್ರಾಯವಲ್ಲ. ಸತ್ಯವಾದ ಸನಾತನ ತತ್ತ್ವಗಳನ್ನು ಜನರ ಮುಂದೆ ಇಡಬೇಕು. ಮೊದಲನೆಯದಾಗಿ ಮಹಾತ್ಮರ ಪೂಜೆಯನ್ನು ಆಚರಣೆಗೆ ತರಬೇಕು. ಯಾರು ಸನಾತನ ತತ್ತ್ವಗಳನ್ನು ಸಾಕ್ಷಾತ್ಕಾರ ಮಾಡಿ ಕೊಂಡಿರುವರೋ ಅಂತಹ ಶ್ರೀರಾಮಚಂದ್ರ, ಶ್ರೀಕೃಷ್ಣ, ಹನುಮಾನ್, ಶ್ರೀರಾಮಕೃಷ್ಣರು ಮುಂತಾದ ಆದರ್ಶಶೀಲರನ್ನು ಜನರ ಮುಂದೆ ಇಡಬೇಕು. ಶ್ರೀಕೃಷ್ಣನ ಜೀವನದಲ್ಲಿ ಬೃಂದಾವನ ಲೀಲೆಯ ಭಾಗವನ್ನು ಸದ್ಯಕ್ಕೆ ಮರೆತು ಸಿಂಹವಾಣಿಯಿಂದ ಗೀತೆಯನ್ನು ಬೋಧಿಸುತ್ತಿರುವ ಶ್ರೀಕೃಷ್ಣನನ್ನು ದೇಶ ದಲ್ಲೆಲ್ಲ ಹರಡಿ. ಪ್ರತಿದಿನವೂ ಜಗನ್ಮಯಿ ಆದಿಶಕ್ತಿಯ ಪೂಜೆಯನ್ನು ಆಚರಣೆಗೆ ತನ್ನಿ. ನಮಗೆ ಇಂದು ಬೇಕಾಗಿರುವುದು, ಆಪಾದಮಸ್ತಕವೂ, ಪ್ರತಿಯೊಂದು ನಾಡಿಯಲ್ಲಿಯೂ, ಪ್ರಚಂಡ ರಜೋಗುಣ ತುಂಬಿ ತುಳು ಕಾಡುತ್ತಿರುವ ನಾಯಕನ ಆದರ್ಶ. ಸತ್ಯಸಾಕ್ಷಾತ್ಕಾರಕ್ಕೋಸುಗ ಸಾಧನೆಮಾಡಿ ಸಾಯಲು ಅನುವಾಗಿರುವ ನಾಯಕನು ಬೇಕು. ಯಾರ ಕವಚ ತ್ಯಾಗವೋ, ಯಾರ ಖಡ್ಗ ಜ್ಞಾನವೋ ಅಂತಹ ಧೀರ ನಾಯಕನು ಬೇಕು. ಯುದ್ಧರಂಗದ ವೀರಯೋಧನ ಕೆಚ್ಚು ನಮಗಿಂದು ಬೇಕಾಗಿರುವುದು.</p>
  <div>ಸೇವೆಯ ಆದರ್ಶ</div>
  <p>ಹನುಮಂತನ ಶೀಲವನ್ನು ನಿಮ್ಮ ಆದರ್ಶವನ್ನಾಗಿ ಮಾಡಿಕೊಳ್ಳಿ. ರಾಮ ಚಂದ್ರನ ಆಜ್ಞೆಯಂತೆ ಅವನು ಕಡಲನ್ನು ದಾಟಿದನು! ಅದ್ಭುತ ಮೇಧಾವಿ. ಇಂತಹ ಉತ್ತಮ ಸೇವೆಯ ಆದರ್ಶದ ಮೇಲೆ ನಿಮ್ಮ ಜೀವನವನ್ನು ಕಟ್ಟಿ. ಈ ಆದರ್ಶದ ಮೂಲಕ ಎಲ್ಲಾ ಭಾವನೆಗಳೂ ಕ್ರಮೇಣ ತಾವೇ ಜೀವನದಲ್ಲಿ ಮೂಡುವುವು. ಮರುಮಾತಿಲ್ಲದೆ ಗುರು ಆಣತಿಯನ್ನು ಪರಿಪಾಲಿಸುವುದು, ನೈಷ್ಠಿಕ ಬ್ರಹ್ಮಚಾರಿಯಾಗಿರುವುದು–ಇದೇ ಶ್ರೇಯಸ್ಸಿನ ರಹಸ್ಯ. ಒಂದು ಕಡೆ ಹನುಮಂತನು ಸೇವಾಧರ್ಮವನ್ನೇ ತೋರುತ್ತಾನೆ. ಮತ್ತೊಂದು ಕಡೆ ಪ್ರಪಂಚವನ್ನೇ ವಿಸ್ಮಯಗೊಳಿಸುವ ಅದ್ಭುತವಾದ ಧೈರ್ಯವನ್ನು ಬೀರು ತ್ತಾನೆ. ಶ್ರೀರಾಮಚಂದ್ರನ ಹಿತಕ್ಕೋಸುಗ ತನ್ನ ಪ್ರಾಣವನ್ನು ಕೂಡ ಅರ್ಪಿಸಲು ಸ್ವಲ್ಪವೂ ಶಂಕಿಸಲಿಲ್ಲ. ಶ್ರೀರಾಮರ ಸೇವೆಗಲ್ಲದೆ ಉಳಿದುದಕ್ಕೆಲ್ಲ ಅಸಮಾನವಾದ ಉಪೇಕ್ಷೆ. ಶ್ರೀರಾಮನ ಆಣತಿಯನ್ನು ಪಾಲಿಸುವುದೊಂದೇ ಅವನ ಜೀವನದ ವ್ರತ. ಅಂತಹ ಹೃತ್ಪೂರ್ವಕ ಭಕ್ತಿ ಬೇಕಾಗಿದೆ.</p>
  <div>ವೀರ ರಸೋದ್ದೀಪಕ ತಾರಸ್ವರವನ್ನು ಎಬ್ಬಿಸಿ</div>
  <p>ಈಗಿನ ಕಾಲಕ್ಕೆ ಶ್ರೀಕೃಷ್ಣಗೋಪಿಯರ ಭಾವಸಾಧನೆ ಹಿತಕರವಲ್ಲ. ಕೊಳಲು ಮುಂತಾದುವುಗಳನ್ನು ನುಡಿಸುವುದರಿಂದ ದೇಶಕ್ಕೆ ನವಚೇತನ ಬರಲಾರದು. ಮೃದಂಗ ಹೊಡೆಯುವುದು ಚಪ್ಪಾಳೆ ತಟ್ಟುವುದು ಕೀರ್ತನೆ ಗಳನ್ನು ಹಾಡಿ ಹುಚ್ಚುಹುಚ್ಚಾಗಿ ಕುಣಿದಾಡುವುದು, ಇವು ಇಡೀ ಜನಾಂಗ ವನ್ನೇ ಅಧೋಗತಿಗೆ ತಂದಿವೆ. ಯಾವ ಸಾಧನೆಗೆ ಮೊದಲು ಚಾರಿತ್ರಶುದ್ಧಿ ಅತ್ಯಾವಶ್ಯಕವೊ ಅಂತಹ ಅತ್ಯುತ್ತಮವಾದ ಸಾಧನೆಯನ್ನು ಒಂದೇ ಸಾರಿ ಅನುಸರಿಸುವುದಕ್ಕೆ ಹೋಗಿ ತಮಸ್ಸಿನ ಗುಂಡಿಯಲ್ಲಿ ಮುಳುಗಿ ಹೋಗಿರು ವರು. ದೇಶದಲ್ಲಿ ತಮಟೆಗಳು ತಯಾರಾಗುವುದಿಲ್ಲವೆ? ಭರತಖಂಡದಲ್ಲಿ ತುತ್ತೂರಿ ಕಹಳೆಗಳು ದೊರೆಯುವುದಿಲ್ಲವೆ? ನಿಮ್ಮ ಹುಡುಗರು ಇಂತಹ ವಾದ್ಯಗಳ ವೀರಧ್ವನಿಯನ್ನು ಕೇಳುವಂತೆ ಮಾಡಿ. ಬಾಲ್ಯದಿಂದಲೂ ಮೃದು ವಾದ ಸಂಗೀತವನ್ನು ಕೇಳಿ ಕೇಳಿ ದೇಶ ಹೆಂಗಸರ ರಾಜ್ಯವಾಗಿದೆ. ಡಮರು ಮತ್ತು ಕಹಳೆಯನ್ನು ಹೊಡೆಯಿರಿ. ವೀರರಸವನ್ನು ಉದ್ದೀಪನಗೊಳಿಸುವ ರಣಭೇರಿಯ ನಿನಾದವನ್ನು ಮಾಡಿ. ಮಹಾವೀರ! ಮಹಾವೀರ! ಹರ! ಹರ! ಓಂ! ಓಂ! ಎಂದು ಉಚ್ಚರಿಸುವ ಧ್ವನಿಯಿಂದ ದಿಕ್​ತಟಗಳು ಅನುರಣಿತವಾಗಬೇಕು. ಮನುಷ್ಯನ ಮೃದುವಾದ ಸ್ವಭಾವವನ್ನು ಮಾತ್ರ ಜಾಗ್ರತಗೊಳಿಸುವ ಸಂಗೀತವನ್ನು ಸದ್ಯಕ್ಕೆ ನಿಲ್ಲಿಸಬೇಕು. ದ್ರುಪದ್ ಸಂಗೀತ ಕೇಳುವುದನ್ನು ಜನರು ಅಭ್ಯಸಿಸಬೇಕು.</p>
  <p>ಗಂಭೀರವಾದ ವೇದಶ್ಲೋಕಗಳ ಘನಗರ್ಜನೆಯಿಂದ ದೇಶಕ್ಕೆ ನವಚೇತನ ವನ್ನು ತುಂಬಬೇಕು. ಜೀವನದ ಪ್ರತಿಯೊಂದು ಕಾರ್ಯ ಕ್ಷೇತ್ರದಲ್ಲಿಯೂ ವೀರನಿಗೆ ಒಪ್ಪುವಂತಹ ಶೂರತ್ವವನ್ನು ಪುನರುಜ್ಜೀವನಗೊಳಿಸಬೇಕು. ಇಂತಹ ಆದರ್ಶವನ್ನು ಇಟ್ಟುಕೊಂಡು ನೀವು ಶೀಲವನ್ನು ರೂಢಿಸಿದರೆ, ನಂತರ ಸಾವಿರಾರು ಜನ ನಿಮ್ಮನ್ನು ಅನುಸರಿಸುವರು. ಆದರೆ ಜೋಪಾನ ವಾಗಿರಿ! ಆದರ್ಶದಿಂದ ಒಂದು ಅಂಗುಲವೂ ಹಿಂದೆ ಸರಿಯಬಾರದು. ಎಂದಿಗೂ ಎದೆಗೆಡಬೇಡಿ. ಊಟಮಾಡುವಾಗ ಬಟ್ಟೆ ಹಾಕಿಕೊಳ್ಳವಾಗ ಅಥವಾ ಹಾಡುವಾಗ ಅಥವಾ ಆಡುವಾಗ ಸುಖದಲ್ಲಿ ನಲಿಯುವಾಗ ಅಥವಾ ರೋಗದಿಂದ ನರಳುವಾಗ ಯಾವಾಗಲೂ ಅತ್ಯುತ್ತಮವಾದ ಧಾರ್ಮಿಕ ಶಕ್ತಿ ಯನ್ನು ವ್ಯಕ್ತಗೊಳಿಸಿ. ನಿರ್ಬಲತೆ ಎಂದಿಗೂ ನಿಮ್ಮ ಮನಸ್ಸನ್ನು ಅಪಹರಿಸಲು ಅವಕಾಶಕೊಡಬೇಡಿ. ಮಹಾವೀರನನ್ನು ಜ್ಞಾಪಿಸಿಕೊಳ್ಳಿ. ದೌರ್ಬಲ್ಯಗಳೆಲ್ಲ ಹೇಡಿತನಗಳೆಲ್ಲ ಕ್ಷಣಮಾತ್ರದಲ್ಲಿ ಮಾಯವಾಗುವುದನ್ನು ನೀವು ನೋಡು ವಿರಿ.</p>
  <div>ನವ ಧರ್ಮ</div>
  <p>ಹಿಂದಿನ ಧರ್ಮ, ಯಾರಿಗೆ ದೇವರಲ್ಲಿ ನಂಬಿಕೆಯಿಲ್ಲವೊ, ಅವರನ್ನು ನಾಸ್ತಿಕರೆಂದು ಕರೆಯಿತು. ಯಾರಿಗೆ ತನ್ನಲ್ಲಿ ನಂಬಿಕೆಯಿಲ್ಲವೋ ಅವನು ನಾಸ್ತಿಕನೆಂದು ಹೊಸ ಧರ್ಮ ಸಾರುತ್ತದೆ. ಆದರೆ ಇದು ಸ್ವಾರ್ಥ ಶ್ರದ್ಧೆಯಲ್ಲ. ಎಲ್ಲರಲ್ಲಿಯೂ ನಂಬಿಕೆ; ಏಕೆಂದರೆ ನೀವೇ ಎಲ್ಲವೂ ಆಗಿರುವಿರಿ. ನಿಮ ಗೋಸುಗ ಪ್ರೀತಿ ಎಂದರೆ ಪ್ರಾಣಿಗಳಿಗೆ ಮತ್ತು ಇರುವ ಸಚರಾಚರ ವಸ್ತು ಗಳಿಗೂ ಪ್ರೀತಿ. ಏಕೆಂದರೆ ನೀವೆಲ್ಲ ಒಂದೆ. ಮಹಾಶ್ರದ್ಧೆ ಜಗತ್ತನ್ನು ಉತ್ತಮಗೊಳಿಸುವುದು. ಆತ್ಮಶ್ರದ್ಧೆಯ ಆದರ್ಶ ನಮಗೆಲ್ಲರಿಗೂ ಅತ್ಯಂತ ಪ್ರಯೋಜನಕಾರಿ. ಈ ಆತ್ಮಶ್ರದ್ಧೆಯನ್ನು ವಿಸ್ತಾರವಾಗಿ ಬೋಧಿಸಿದ್ದರೆ, ಇದನ್ನು ಆಚರಣೆಗೆ ತಂದಿದ್ದರೆ, ನಮ್ಮಲ್ಲಿರುವ ಬಹುಪಾಲು ದೋಷಗಳು ಕಷ್ಟಗಳು ಮಾಯವಾಗುತ್ತಿದ್ದವು ಎಂಬುದರಲ್ಲಿ ಸಂದೇಹವಿಲ್ಲ. ಮಾನವ ಜನಾಂಗದ ಇತಿಹಾಸದಲ್ಲೆಲ್ಲ ಪ್ರಖ್ಯಾತರಾದ ಮಹನೀಯರ ಮತ್ತು ಮಹಿಳೆ ಯರ ಜೀವನದಲ್ಲಿರುವ ಕ್ರಿಯೋತ್ತೇಜನ ಶಕ್ತಿಯಲ್ಲೆಲ್ಲ ಅತ್ಯಂತ ಪ್ರಬಲ ವಾದುದೇ ಆತ್ಮಶ್ರದ್ಧೆ. ತಾವು ಮಹಾವ್ಯಕ್ತಿಗಳಾಗಬೇಕು ಎಂಬ ಆಲೋಚನೆ ಯೊಂದಿಗೆ ಅವರು ಜನ್ಮತಾಳಿ ಮಹಾವ್ಯಕ್ತಿಗಳಾದರು.</p>
  <div>ಶಕ್ತಿ</div>
  <p>ಅನಂತ ಶಕ್ತಿಯೇ ಧರ್ಮ; ಶಕ್ತಿಯೇ ಪುಣ್ಯ; ಅಶಕ್ತಿಯೇ ಪಾಪ. ಎಲ್ಲಾ ಪಾಪಗಳನ್ನು ಎಲ್ಲಾ ದೋಷಗಳನ್ನು ಒಂದು ಮಾತಿನಲ್ಲಿ ಅಡಗಿಸಬಹುದು; ಅದೇ ದುರ್ಬಲತೆ. ಮಾಡುವ ಎಲ್ಲಾ ಪಾಪಕಾರ್ಯಗಳನ್ನೂ ಪ್ರೇರೇಪಿಸು ವುದೇ ದುರ್ಬಲತೆ. ಎಲ್ಲಾ ಸ್ವಾರ್ಥತೆಯ ಮೂಲ ದುರ್ಬಲತೆ. ಒಬ್ಬನು ಇನ್ನೊಬ್ಬನನ್ನು ಹಿಂಸಿಸುವಂತೆ ಮಾಡುವುದು ದುರ್ಬಲತೆ. ಎಲ್ಲರೂ ತಾವು ಯಾರು ಎಂಬುದನ್ನು ತಿಳಿದುಕೊಳ್ಳಲಿ. ಹಗಲು, ಇರುಳು ತಮ್ಮ ನೈಜಸ್ಥಿತಿ ಯಾದ “ಸೋ<span class="en">s</span>ಹಂ” ಎಂಬುದನ್ನು ಉಚ್ಚರಿಸಲಿ. ನಾನೇ ಅವನು ಎಂಬ ಶಕ್ತಿಯ ಭಾವನೆಯನ್ನು ತಾಯಿಯ ಎದೆಹಾಲಿನೊಂದಿಗೆ ಹೀರಲಿ. ಮೊದಲು ಇದನ್ನು ಕೇಳಬೇಕು. ಇದನ್ನು ಕುರಿತು ಆಲೋಚಿಸಬೇಕು. ಅಂತಹ ಆಲೋಚನೆ ಯಿಂದ ಜಗತ್ತು ಇದುವರೆವಿಗೂ ಕಾಣದ ಮಹಾಕಾರ್ಯಗಳು ಆಗುವುವು.</p>
  <div>ಸತ್ಯ</div>
  <p>ಧೈರ್ಯವಾಗಿ ಸತ್ಯವನ್ನು ಹೇಳಿ. ಸತ್ಯವೆಲ್ಲ ಸನಾತನ. ಇಲ್ಲಿ ಜೀವಿಗಳ ಸ್ವಭಾವವೇ ಸತ್ಯ. ಇಲ್ಲಿದೆ ಸತ್ಯದ ಪರೀಕ್ಷೆ. ಶಾರೀರಕವಾಗಲಿ, ಮಾನಸಿಕ ವಾಗಲಿ, ಆಧ್ಯಾತ್ಮಿಕವಾಗಲಿ ಯಾವುದು ನಿಮ್ಮನ್ನು ದುರ್ಬಲರನ್ನಾಗಿ ಮಾಡು ವುದೋ ಅದನ್ನು ವಿಷದಂತೆ ನಿರಾಕರಿಸಿ. ಅದರಲ್ಲಿ ಚೇತನವಿಲ್ಲ. ಅದು ಸತ್ಯವಾಗಲಾರದು. ಸತ್ಯ ಬಲಕಾರಿ, ಸತ್ಯ ಪವಿತ್ರವಾದುದು. ಸತ್ಯ ಜ್ಞಾನಮಯ. ಸತ್ಯ ಬಲಾಢ್ಯರನ್ನಾಗಿ ಮಾಡಬೇಕು, ಜ್ಞಾನಜ್ಯೋತಿಯನ್ನು ನೀಡಬೇಕು, ಉತ್ಸಾಹಪೂರಿತರನ್ನಾಗಿ ಮಾಡಬೇಕು. ದೇದೀಪ್ಯಮಾನವಾದ ಶಕ್ತಿಪೂರಿತ ವಾದ ಸ್ಪಷ್ಟವಾದ ಉಪನಿಷತ್ತಿನ ಸಿದ್ಧಾಂತಗಳಿಗೆ ಹೋಗಿ, ಆ ಸಿದ್ಧಾಂತ ಗಳನ್ನು ಸ್ವೀಕರಿಸಿ. ಮಹಾಸತ್ಯಗಳು ಪ್ರಪಂಚದಲ್ಲೆಲ್ಲ ಅತ್ಯಂತ ಸರಳ ವಾದುವು. ಉಪನಿಷತ್ತಿನ ಸತ್ಯಗಳು ನಿಮ್ಮ ಮುಂದೆ ಇವೆ. ಅವನ್ನು ಸ್ವೀಕರಿಸಿ. ಅವುಗಳಂತೆ ನಿಮ್ಮ ಬಾಳನ್ನು ಹದಗೊಳಿಸಿ. ಭರತಖಂಡದ ವಿಮೋಚನೆ ಶೀಘ್ರದಲ್ಲಿಯೇ ಆಗುವುದು.</p>
  <div>ಶಾರೀರಕ ದಾರ್ಢ್ಯ</div>
  <p>ಶಾರೀರಕ ದುರ್ಬಲತೆಯೇ ನಮ್ಮ ದುಃಖದ ಮೂರನೇ ಒಂದು ಪಾಲಿ ಗಾದರೂ ಕಾರಣ. ನಾವು ಸೋಮಾರಿಗಳು, ಒಗ್ಗಟ್ಟಾಗಲಾರೆವು. ಅರಗಿಳಿ ಯಂತೆ ನಾವು ಅನೇಕ ವಿಷಯಗಳನ್ನು ಮಾತನಾಡುವೆವು. ಆದರೆ ಅವುಗಳನ್ನು ಎಂದಿಗೂ ಮಾಡುವುದಿಲ್ಲ. ಕೆಲಸಮಾಡದೆ ಮಾತನಾಡುವುದು ನಮ್ಮ ಬಾಳ ಚಾಳಿ. ಇದಕ್ಕೆ ಕಾರಣವೇನು? ಶಾರೀರಕ ದುರ್ಬಲತೆ. ಇಂತಹ ದುರ್ಬಲವಾದ ಮೆದುಳು ಏನನ್ನೂ ಸಾಧಿಸಲಾರದು. ನಾವು ಅದನ್ನು ಪುಷ್ಟಿಗೊಳಿಸಬೇಕು. ಮೊದಲನೆಯದಾಗಿ ನಮ್ಮ ಯುವಕರು ಬಲಾಢ್ಯರಾಗಬೇಕು. ಧರ್ಮ ನಂತರ ಬರುವುದು. ನನ್ನ ತರುಣ ಸ್ನೇಹಿತರೆ, ಶಕ್ತಿಯುತರಾಗಿ; ಅದೇ ನಿಮಗೆ ನನ್ನ ಬುದ್ಧಿವಾದ. ಗೀತೆಯನ್ನು ಪಾರಾಯಣ ಮಾಡುವುದಕ್ಕಿಂತ ಚಂಡಾಟದ ಮೂಲಕ ನೀವು ಮೋಕ್ಷದ ಸಮೀಪಕ್ಕೆ ಹೋಗುವಿರಿ. ನಿಮ್ಮ ಬಾಹುವಿನ ಮಾಂಸಖಂಡಗಳು ಸ್ವಲ್ಪ ಬಲವಾದರೆ ನೀವು ಗೀತೆಯನ್ನು ಚೆನ್ನಾಗಿ ತಿಳಿದು ಕೊಳ್ಳುವಿರಿ. ನಿಮ್ಮಲ್ಲಿ ಸ್ವಲ್ಪ ಬಿಸಿರಕ್ತ ಹರಿಯುತ್ತಿದ್ದರೆ, ಆಗ ಶ್ರೀಕೃಷ್ಣನ ಅದ್ಭುತ ಪ್ರತಿಭೆ ಮತ್ತು ಮಹಾಶಕ್ತಿಯನ್ನು ಚೆನ್ನಾಗಿ ಅರ್ಥ ಮಾಡಿಕೊಳ್ಳು ವಿರಿ. ನಿಮ್ಮ ದೇಹ ಕಾಲಮೇಲೆ ಸ್ಥಿರವಾಗಿ ನಿಂತುಕೊಂಡಾಗ, ನಾವು ಕೂಡ ಮನುಷ್ಯರು ಎಂಬ ಭಾವನೆ ನಿಮಗೆ ಬಂದಾಗ ಉಪನಿಷತ್ತುಗಳನ್ನು, ಆತ್ಮನ ಮಹಿಮೆಯನ್ನು ಚೆನ್ನಾಗಿ ಅರಿತುಕೊಳ್ಳುವಿರಿ.</p>
  <div>ಧೈರ್ಯ</div>
  <p>ಉಪನಿಷತ್ತಿನ ಪ್ರತಿಶ್ಲೋಕವೂ ಶಕ್ತಿಯನ್ನು ಸಾರುತ್ತಿದೆ. ಪ್ರಪಂಚದಲ್ಲಿ ಇದೊಂದೇ ಸಾಹಿತ್ಯ “ಅಭಿಃ” ಎಂಬ ಪದವನ್ನು ಪುನಃ ಪುನಃ ಉಪಯೋಗಿಸು ವುದು. ಪ್ರಪಂಚದಲ್ಲಿ ಮತ್ತಾವ ಧರ್ಮ ಗ್ರಂಥಗಳಲ್ಲಿಯೂ ಮಾನವರಿಗೆ ಆಗಲಿ, ದೇವತೆಗಳಿಗಾಗಲಿ ಈ ಗುಣವಾಚಕವನ್ನು ಉಪಯೋಗಿಸುವುದಿಲ್ಲ. ಗತಕಾಲದ ಪ್ರಖ್ಯಾತನಾದ ಪಾಶ್ಚಾತ್ಯ ದೇಶಗಳ ಚಕ್ರವರ್ತಿಯಾದ ಅಲೆಕ್ಸಾಂಡರನ ಚಿತ್ರ ನನ್ನ ಮನಸ್ಸಿಗೆ ಬರುವುದು. ಸಿಂಧೂನದಿಯ ತೀರದ ಅರಣ್ಯದಲ್ಲಿ ವಾಸವಾಗಿದ್ದ ಒಬ್ಬ ಸಂನ್ಯಾಸಿಯೊಂದಿಗೆ ಚಕ್ರವರ್ತಿ ಮಾತ ನಾಡುತ್ತಿರುವನು. ಅವನು ಯಾರೊಂದಿಗೆ ಮಾತನಾಡುತ್ತಿದ್ದನೊ ಆ ವೃದ್ಧ ಬಹುಶಃ ದಿಗಂಬರನಾಗಿ ಒಂದು ಬಂಡೆಯಮೇಲೆ ಕುಳಿತುಕೊಂಡಿರಬಹುದು. ಅವನ ಜ್ಞಾನಕ್ಕೆ ಚಕ್ರವರ್ತಿ ವಿಸ್ಮಿತನಾಗಿ, ಅವನಿಗೆ ಗ್ರೀಸ್ ದೇಶಕ್ಕೆ ಬಂದು ಬಿಡೆಂದು ಕೀರ್ತಿ ಮತ್ತು ದ್ರವ್ಯಗಳ ಆಸೆಯನ್ನು ತೋರುತ್ತಾನೆ. ಈ ಸಂನ್ಯಾಸಿ ಅವನ ದ್ರವ್ಯವನ್ನು ನೋಡಿ ನಗುತ್ತಾನೆ; ಅವನು ತೋರುವ ಆಸೆಗಳನ್ನು ನೋಡಿ ನಗುತ್ತಾನೆ. ಅವನ ಬೇಡಿಕೆಯನ್ನು ನಿರಾಕರಿಸುತ್ತಾನೆ. ನಂತರ ಚಕ್ರವರ್ತಿ ತನ್ನ ಅಧಿಕಾರದ ದರ್ಪದ ಮೇಲೆ ನಿಂತು, “ನೀನು ಬರದೇ ಇದ್ದರೆ ನಿನ್ನನ್ನು ಕೊಲ್ಲುತ್ತೇನೆ” ಎನ್ನುವನು. ಸಂನ್ಯಾಸಿ ನಕ್ಕು ಹೇಳುವನು: “ನೀನು ಈಗ ಹೇಳಿದಂತಹ ಸುಳ್ಳನ್ನು ನಿನ್ನ ಜೀವನದಲ್ಲಿ ಎಂದೂ ಹೇಳಲಿಲ್ಲ. ಯಾರು ನನ್ನನ್ನು ಕೊಲ್ಲಬಲ್ಲರು!ಎಂದಿಗೂ ಹುಟ್ಟದ ಎಂದಿಗೂ ನಾಶವಾಗದ ಆತ್ಮ ನಾನು.” ಇದು ಶಕ್ತಿ.</p>
  <div>ಶಕ್ತಿಯ ಗಣಿ ಉಪನಿಷತ್ತು</div>
  <p>ನಮ್ಮನ್ನು ನಿರ್ಬಲರನ್ನಾಗಿ ಮಾಡುವುದಕ್ಕೆ ಸಾವಿರಾರು ಜನರು ಇರುವರು, ಕಟ್ಟುಕಥೆಗಳು ಲೆಕ್ಕವಿಲ್ಲದಷ್ಟು ಇವೆ. ಆದಕಾರಣ ನನ್ನ ಸ್ನೇಹಿತರೇ, ನಿಮ್ಮ ಸಹೋದರನಂತೆ, ನಿಮ್ಮೊಂದಿಗೆ ಹುಟ್ಟಿ ಸಾಯುವವನಂತೆ ನಿಮಗೆ ಹೇಳು ತ್ತೇನೆ: ನಮಗೆ ಶಕ್ತಿ ಬೇಕು, ಶಕ್ತಿ ಬೇಕು, ಯಾವಾಗಲೂ ಶಕ್ತಿ ಬೇಕು. ಉಪನಿಷತ್ತು ಶಕ್ತಿಯ ಒಂದು ಮಹಾಗಣಿ. ಜಗತ್ತಿಗೆಲ್ಲ ನವಚೇತನವನ್ನು ತುಂಬುವಷ್ಟು ಶಕ್ತಿ ಅಲ್ಲಿದೆ. ಅದರಿಂದ ಪ್ರಪಂಚವನ್ನೇ ಜಾಗ್ರತಗೊಳಿಸ ಬಹುದು; ಶಕ್ತಿಯಿಂದ ಪೋಷಿಸಬಹುದು. ಎಲ್ಲಾ ಜನಾಂಗದ ಎಲ್ಲಾ ಜಾತಿಯ ಎಲ್ಲಾ ಧರ್ಮದಲ್ಲಿರುವ ದುರ್ಬಲರಿಗೆ ದುಃಖಿಗಳಿಗೆ ದಬ್ಬಾಳಿಕೆಗೆ ತುತ್ತಾದವರಿಗೆ ತೂರ್ಯವಾಣಿಯಿಂದ “ಸ್ವತಂತ್ರವಾಗಿರಿ, ನಿಮ್ಮ ಕಾಲಮೇಲೆ ನೀವು ನಿಲ್ಲಿ” ಎಂದು ಸಾರುವುದು. ಶಾರೀರಕ ಸ್ವಾತಂತ್ರ್ಯ ಮಾನಸಿಕ ಸ್ವಾತಂತ್ರ್ಯ ಆಧ್ಯಾತ್ಮಿಕ ಸ್ವಾತಂತ್ರ್ಯ ಇವೇ ಉಪನಿಷತ್ತಿನ ಅತ್ಯಮೋಘ ಸಂದೇಶ.</p>
  <div>ಸಾಕ್ಷಾತ್ಕಾರವೇ ಧರ್ಮ</div>
  <p>ಯಾವ ಶಾಸ್ತ್ರಗಳೂ ಕೂಡ ನಮ್ಮನ್ನು ಧಾರ್ಮಿಕರನ್ನಾಗಿ ಮಾಡಲಾರವು. ಪ್ರಪಂಚದಲ್ಲಿರುವ ಪುಸ್ತಕವನ್ನೆಲ್ಲ ನಾವು ಓದಬಹುದು. ಆದರೂ ಧರ್ಮಕ್ಕೆ ಅಥವಾ ದೇವರಿಗೆ ಸಂಬಂಧಪಟ್ಟ ಒಂದು ಪದವನ್ನಾದರೂ ನಾವು ಅರ್ಥ ಮಾಡಿಕೊಳ್ಳದೆ ಇರಬಹುದು. ನಾವು ಬದುಕಿರುವತನಕ ಮಾತನಾಡಬಹುದು; ವಿಚಾರಮಾಡಬಹುದು. ಆದರೆ ನಾವೇ ಪ್ರತ್ಯಕ್ಷ ಅನುಭವಿಸುವವರಗೆ ಸತ್ಯದ ಒಂದು ನುಡಿಯು ಕೂಡಾ ನಮಗೆ ಗೊತ್ತಾಗುವುದಿಲ್ಲ. ಒಬ್ಬನಿಗೆ ಕೆಲವು ಶಸ್ತ್ರಚಿಕಿಸ್ಸೆಯ ಪುಸ್ತಕಗಳನ್ನು ಕೊಟ್ಟ ಮಾತ್ರಕ್ಕೆ ಅವನನ್ನು ಶಸ್ತ್ರಚಿಕಿತ್ಸಕನನ್ನಾಗಿ ಮಾಡಲಾರಿರಿ. ಒಂದು ದೇಶವನ್ನು ನೋಡಬೇಕೆಂದು ನನಗೆ ಇರುವ ಕುತೂ ಹಲವನ್ನು ಒಂದು ನಕ್ಷೆಯನ್ನು ತೋರಿ ತೃಪ್ತಿಪಡಿಸಲಾರಿರಿ. ಇನ್ನೂ ಹೆಚ್ಚು ವಿಷಯಗಳನ್ನು ತಿಳಿದುಕೊಳ್ಳಬೇಕು ಎನ್ನುವ ಕುತೂಹಲವನ್ನು ಮಾತ್ರ ನಕ್ಷೆ ಹೆಚ್ಚಿಸಬಲ್ಲದು.ಇದಕ್ಕಿಂತ ಹೆಚ್ಚು ಅದರಿಂದ ಪ್ರಯೋಜನವಿಲ್ಲ. ದೇವಸ್ಥಾನ ಮಸೀದಿ ಶಾಸ್ತ್ರ ಮತ್ತು ವಿಗ್ರಹ ಇವು ಧಾರ್ಮಿಕ ಶಿಶುವಿಹಾರಗಳು ಮಾತ್ರ. ಮೇಲಿನ ಮೆಟ್ಟಲನ್ನು ಹತ್ತುವುದಕ್ಕೆ ಮಕ್ಕಳನ್ನು ಬಲಶಾಲಿಗಳನ್ನಾಗಿ ಮಾಡು ವುದು ಮಾತ್ರ ಇವುಗಳ ಕೆಲಸ. ಧರ್ಮ ಸಿದ್ಧಾಂತದಲ್ಲಿ ಇಲ್ಲ, ಮೂಢ ನಂಬಿಕೆಯಲ್ಲಿ ಇಲ್ಲ, ಅಥವಾ ಒಣಪಾಂಡಿತ್ಯದ ವಾದದಲ್ಲಿಯೂ ಇಲ್ಲ. ಧಾರ್ಮಿಕನಾಗಿರುವುದು ಮತ್ತು ಆಗಲು ಪ್ರಯತ್ನಿಸುವುದೇ ಧರ್ಮ. ಸತ್ಯ ಸಾಕ್ಷಾತ್ಕಾರವೇ ಧರ್ಮ.</p>
  <div>ಭಾವವನ್ನು ಪೋಷಿಸಿ</div>
  <p>ಪ್ರಪಂಚ ಇದುವರೆವಿಗೂ ಕಾಣದ ದೊಡ್ಡ ವಿದ್ಯಾವಂತರು ನಾವು ಆಗಿರ ಬಹುದು. ಆದರೂ ನಾವು ದೇವರ ಸಮೀಪಕ್ಕೆ ಬರದೇ ಇರಬಹುದು. ಇದಕ್ಕೆ ವಿರೋಧವಾಗಿ ಬುದ್ಧಿ ಹೆಚ್ಚಿದಷ್ಟೂ ಅಧರ್ಮಿಗಳಾಗಿರುವರು. ಪಾಶ್ಚಾತ್ಯ ಸಂಸ್ಕೃತಿಯ ಕುಂದುಗಳಲ್ಲಿ ಇದೊಂದು. ಭಾವವನ್ನು ಪೋಷಿಸದೆ ಕೇವಲ ಬುದ್ಧಿಯ ಶಿಕ್ಷಣದ ಕಡೆಗೆ ಗಮನ ಕೊಡುವುದು, ಮನುಷ್ಯರನ್ನು ಹತ್ತುಪಾಲು ಸ್ವಾರ್ಥರನ್ನಾಗಿ ಮಾತ್ರ ಮಾಡುವುದು. ಬುದ್ಧಿಗೂ ಭಾವಕ್ಕೂ ಸಂಘರ್ಷಣೆ ನಡೆದಾಗ, ಭಾವವನ್ನು ಅನುಸರಿಸಿ. ಬುದ್ಧಿಯ ಕೈಗೆ ನಿಲುಕದ ಪರಮ ಗುರಿಯೆಡೆಗೆ ಕರೆದೊಯ್ಯುವುದು ಭಾವ. ಅದೇ ಬುದ್ಧಿಯನ್ನು ಮೀರಿದ ಸ್ಫೂರ್ತಿಯನ್ನು ನೀಡುವುದು. ಯಾವಾಗಲೂ ಭಾವವನ್ನು ಪೋಷಿಸಿ ಭಾವದ ಮೂಲಕ ದೇವರು ಮಾತನಾಡುವನು.</p>
  <div>ಮತಭ್ರಾಂತಿ ಒಂದು ರೋಗ</div>
  <p>ಮಾನವನಿಗೆ ಪರಿಚಿತವಾದ ಅತ್ಯುತ್ತಮ ಪ್ರೀತಿ ಧರ್ಮದಿಂದ ಬಂದಿದೆ. ಪ್ರಪಂಚ ಕೇಳಿದ ಶಾಂತಿಮಯ ಮಹೋಪದೇಶ ಧಾರ್ಮಿಕ ಪ್ರಪಂಚ ದಲ್ಲಿರುವ ಮಹಾವ್ಯಕ್ತಿಗಳಿಂದ ಬಂದಿದೆ. ಅದೇ ಕಾಲದಲ್ಲಿ ಪ್ರಪಂಚಕ್ಕೆ ಗೊತ್ತಿರುವ ಅತ್ಯಂತ ಹೀನಾಯವಾದ ದೋಷಾರೋಪಣೆ ಧಾರ್ಮಿಕ ವ್ಯಕ್ತಿ ಗಳಿಂದ ಬಂದಿದೆ. ಪ್ರತಿಯೊಂದು ಧರ್ಮವೂ ಕೂಡಾ ತನ್ನ ಸಿದ್ಧಾಂತಗಳನ್ನು ತಂದು ಇವು ಮಾತ್ರ ಸತ್ಯ ಎಂದು ಒತ್ತಾಯಪಡಿಸುತ್ತದೆ. ಈ ಧರ್ಮಾನು ಯಾಯಿಗಳು ತಮ್ಮಂತೆ ಇತರರೂ ಕೂಡ ನಂಬಬೇಕೆಂದು ಅವರನ್ನು ಬಲಾತ್ಕಾರಪಡಿಸುವುದಕ್ಕೆ ತಮ್ಮ ಕತ್ತಿಯನ್ನೂ ಕೂಡಾ ಒರೆಯಿಂದ ಸೆಳೆಯು ತ್ತಾರೆ. ಇದು ಧರ್ಮದಿಂದ ಆದುದಲ್ಲ. ಇದು ಮತಭ್ರಾಂತಿ ಎಂದು ಕರೆಯಲ್ಪಡುವ ಮಾನವನ ಮನಸ್ಸಿನಲ್ಲಿರುವ ಒಂದು ಜಾಡ್ಯ. ಆದರೂ ಕೂಡ ಇಂತಹ ಧರ್ಮಗಳ ಮತ್ತು ಜಾತಿಗಳ ಪರಸ್ಪರ ವೈಮನಸ್ಸು ಮತ್ತು ಹೋರಾಟಗಳಿಂದ, ದ್ವೇಷ ಅಸೂಯೆಗಳ ಗೊಂದಲದಿಂದ ಕಾಲಕಾಲಕ್ಕೆ ಶಾಂತಿ ಮತ್ತು ಸೌಹಾರ್ದವನ್ನು ಸೂಚಿಸುವ ಮಹಾವಾಣಿಗಳು ಮೂಡಿವೆ.</p>
  <div>ಶ್ರೀರಾಮಕೃಷ್ಣರು ಸಮನ್ವಯ ವಾಣಿಯ ಸಂದೇಶಕರು</div>
  <p>ಯಾರು ಪ್ರತಿಯೊಂದು ಕೋಮಿನಲ್ಲಿಯೂ ಒಂದೇ ಶಕ್ತಿ ಕೆಲಸಮಾಡು ತ್ತಿರುವುದನ್ನು ನೋಡಬಲ್ಲರೋ, ಒಂದೇ ದೇವರನ್ನು ನೋಡಬಲ್ಲರೋ, ಪ್ರತಿಯೊಂದು ಜೀವಿಯಲ್ಲಿಯೂ ಪರಮಾತ್ಮನನ್ನು ನೋಡಬಲ್ಲರೋ, ಯಾರ ಹೃದಯ ದೀನರಿಗೆ, ದುರ್ಬಲರಿಗೆ, ದಲಿತರಿಗೆ ಮರುಗುತ್ತಿದ್ದಿತೋ, ಮತ್ತು ಅದೇ ಕಾಲದಲ್ಲಿ ಯಾರ ಅದ್ಭುತ ಪ್ರಚಂಡ ಬುದ್ಧಿಶಕ್ತಿಯು ಭರತ ಖಂಡದಲ್ಲಿ ಅಲ್ಲದೆ ಹೊರಗೆ ಕೂಡ ಪರಸ್ಪರ ವಿರೋಧಿಸುವ ಪಂಗಡಗಳನ್ನು ಒಂದುಗೂಡಿಸಿ ಅತ್ಯದ್ಭುತವಾದ ಸಮನ್ವಯ ವಾಣಿಯನ್ನು ಸಾರಿ ವಿಶ್ವಧರ್ಮ ಅಸ್ತಿತ್ವಕ್ಕೆ ಬರುವಂತೆ ಮಾಡಿತೊ ಅಂತಹ ವ್ಯಕ್ತಿಯ ಜನನಕ್ಕೆ ಕಾಲ ಸನ್ನಿಹಿತ ವಾಗಿತ್ತು. ಅಂತಹ ಮಹಾತ್ಮನು ಜನ್ಮವೆತ್ತಿದನು. ಅವರ ಪಾದದಡಿಯಲ್ಲಿ ಕುಳಿತುಕೊಳ್ಳುವ ಭಾಗ್ಯ ನನ್ನದಾಗಿತ್ತು. ಪ್ರಪಂಚದಲ್ಲಿರುವ ಧರ್ಮಗಳು ಒಂದಕ್ಕೊಂದು ಪರಸ್ಪರ ಭಿನ್ನವಾದುವುಗಳಲ್ಲ ಅಥವಾ ವಿರುದ್ಧವಾದುವು ಗಳಲ್ಲ ಎಂಬ ಮಹಾಸತ್ಯವನ್ನು ನನ್ನ ಗುರುದೇವನಿಂದ ತಿಳಿದೆನು. ಅವುಗಳೆಲ್ಲ ಒಂದು ಸನಾತನ ಧರ್ಮದ ಹಲವು ಭಾಗಗಳು. ಶ್ರೀರಾಮಕೃಷ್ಣರು ಯಾರೊ ಬ್ಬರನ್ನು ವಿರೋಧಿಸಿ ಒಂದು ಕಠಿನವಾದ ಮಾತನ್ನು ಕೂಡ ಆಡಿದವರಲ್ಲ. ಪ್ರತಿಯೊಂದು ಪಂಗಡವರು ಕೂಡ ಅವರು ತಮ್ಮ ಪಂಗಡಕ್ಕೆ ಸೇರಿದವ ರೆಂದು ತಿಳಿದುಕೊಳ್ಳುವಷ್ಟು ಮಟ್ಟಿಗೆ ಉದಾರಹೃದಯರಾಗಿದ್ದರು. ಅವರು ಎಲ್ಲರನ್ನೂ ಪ್ರೀತಿಸುತ್ತಿದ್ದರು. ಅವರಿಗೆ ಎಲ್ಲಾ ಧರ್ಮಗಳೂ ಸತ್ಯವಾಗಿದ್ದವು. ಕೋಮುವಾರು ದ್ವೇಷಗಳನ್ನು ಮತ್ತು ಮೂಢನಂಬಿಕೆಗಳನ್ನು ಧ್ವಂಸಮಾಡು ವುದರಲ್ಲೇ ಅವರ ಜೀವನ ಕಳೆಯಿತು.</p>
  <div>ಸಹಿಷ್ಣುತೆಯಲ್ಲ, ಸ್ವೀಕಾರ</div>
  <p>ಬಹಿಷ್ಕಾರವಿಲ್ಲದೆ ಸ್ವೀಕಾರ ನಮ್ಮ ಮೂಲಮಂತ್ರವಾಗಲಿ, ಸಹಿಷ್ಣುತೆ ಮಾತ್ರವಲ್ಲ. ಅನೇಕ ವೇಳೆ ಸಹಿಷ್ಣುತೆ ಎಂಬುದು ಈಶ್ವರನಿಂದೆ. ಸಹಿಷ್ಣುತೆ ಎಂದರೆ ನೀನು ತಪ್ಪು ಎಂಬುದು ನನಗೆ ಗೊತ್ತಿದೆ. ಆದರೂ ನೀನು ಬದುಕಿರುವುದಕ್ಕೆ ಅವಕಾಶ ಕೊಟ್ಟಿರುವೆ. ಇದು ಈಶ್ವರ ನಿಂದೆಯಲ್ಲವೆ? ಹಿಂದೆ ಇದ್ದ ಧರ್ಮಗಳೆಲ್ಲವನ್ನೂ ಕೂಡಾ ನಾನು ಸ್ವೀಕರಿಸುವೆನು; ಮತ್ತು ಅವುಗಳನ್ನು ಪೂಜಿಸುವೆನು. ಅವರು ಯಾವ ರೀತಿಯಲ್ಲಾದರೂ ದೇವರನ್ನು ಪೂಜಿಸಲಿ, ನಾನು ಅವರೊಂದಿಗೆ ದೇವರನ್ನು ಪೂಜಿಸುವೆನು. ಕ್ರೈಸ್ತರ ಚರ್ಚಿನಲ್ಲಿ ಶಿಲುಬೆ ಎದುರಿಗೆ ಬಾಗುವೆನು. ಬೌದ್ಧರ ವಿಹಾರಗಳಿಗೆ ಹೋಗಿ ಅಲ್ಲಿ ಬುದ್ಧನ ಮತ್ತು ಆತನ ಧರ್ಮದಲ್ಲಿ ಶರಾಣಗತನಾಗುವೆನು. ಕಾಡಿಗೆ ಹೋಗಿ ಪ್ರತಿಯೊಂದು ಜೀವಿಯನ್ನು ಕೂಡಾ ವಿಮುಕ್ತನನ್ನಾಗಿ ಮಾಡುವ ಅಂತರಾತ್ಮವನ್ನು ನೋಡಲು ಪ್ರಯತ್ನಿಸುವ ಹಿಂದೂವಿನೊಂದಿಗೆ ಧ್ಯಾನಕ್ಕೆ ಕುಳಿತುಕೊಳ್ಳುವೆನು.</p>
  <div>ನಿರಂತರ ಆವಿಷ್ಕಾರ</div>
  <p>ನಾನು ಇವುಗಳನ್ನೆಲ್ಲ ಮಾಡುವುದೊಂದೆ ಅಲ್ಲ. ಮುಂದೆ ಬರಬಹುದಾದ ಎಲ್ಲಾ ಧರ್ಮಗಳ ಸ್ವೀಕಾರಕ್ಕೂ ನನ್ನ ಮನಸ್ಸನ್ನು ಅಣಿಮಾಡಿರುವೆನು. ಭಗವಂತನ ಕಾವ್ಯ ಮುಗಿಯಿತೇನು? ಅಥವಾ ಎಡೆಬಿಡದೆ ಇನ್ನೂ ಸಾಕ್ಷಾತ್ಕಾರ ಗಳು ಆಗುತ್ತಿವೆಯೊ? ಈ ಆಧ್ಯಾತ್ಮಿಕ ಆವಿಷ್ಕಾರಗಳು ಒಂದು ಅದ್ಭುತವಾದ ಗ್ರಂಥ. ಬೈಬಲ್ಲು, ವೇದ, ಖೊರಾನು ಮತ್ತು ಇನ್ನೂ ಇತರ ಧರ್ಮಗ್ರಂಥ ಗಳೆಲ್ಲ ಕೆಲವು ಪುಟಗಳು ಮಾತ್ರ. ಇನ್ನೂ ಮುಂದೆ ವ್ಯಕ್ತವಾಗುವುದಕ್ಕೆ ಅಗಣಿತ ಪುಟಗಳು ಇರುವುವು. ಹಿಂದೆ ಇದ್ದ ಎಲ್ಲವನ್ನೂ ಸ್ವೀಕರಿಸೋಣ. ಈಗ ಇರುವ ಬೆಳಕನ್ನು ಅನುಭವಿಸೋಣ. ಮುಂದೆ ಬರಲಿರುವ ಎಲ್ಲವನ್ನೂ ಸ್ವೀಕರಿಸುವುದಕ್ಕೆ ಮನದ ಬಾಗಿಲುಗಳೆಲ್ಲವನ್ನೂ ತೆರೆಯೋಣ. ಹಿಂದಿನ ದೇವದೂತರುಗಳಿಗೆ, ಈಗಿರುವ ಮತ್ತು ಮುಂದೆ ಬರಲಿರುವ ಮಹಾತ್ಮರು ಗಳಿಗೆಲ್ಲ ಅನಂತ ನಮಸ್ಕಾರ.</p>
  <div>ಸ್ತ್ರೀ ಶಿಕ್ಷಣ</div>
  <div>ಪ್ರಾಚೀನ ಭಾರತದಲ್ಲಿ</div>
  <p>ವೇದಾಂತವು ಎಲ್ಲಾ ಜೀವಿಗಳಲ್ಲಿಯೂ ಒಂದೇ ಆತ್ಮ ಇರುವುದೆಂದು ಸಾರಿದರೂ, ಈ ದೇಶದಲ್ಲಿ ಪುರುಷರಿಗೂ ಸ್ತ್ರೀಯರಿಗೂ ಇಷ್ಟು ಭೇದಭಾವ ಗಳನ್ನು ತಂದಿಟ್ಟಿರುವುದಕ್ಕೆ ಕಾರಣವೇನು ಎಂಬುದನ್ನು ತಿಳಿದುಕೊಳ್ಳುವುದಕ್ಕೆ ಕಷ್ಟವಾಗಿದೆ. ಸ್ಮೃತಿಗಳನ್ನು ಬರೆದು, ಕಠೋರ ನಿಯಮಗಳಿಂದ ಅವರನ್ನು ಬಂಧಿಸಿ, ಸ್ತ್ರೀಯನ್ನು ಕೇವಲ ಮಕ್ಕಳು ಹೆರುವ ಕಾರ್ಖಾನೆಗಳನ್ನಾಗಿ ಮಾಡಿರು ವರು. ವೇದಾಧ್ಯಯನಕ್ಕೆ, ಉಳಿದ ವರ್ಣದವರನ್ನು ಅನರ್ಹರನ್ನಾಗಿ ಮಾಡಿದ ಅವನತಿಯ ಕಾಲದಲ್ಲಿ ಸ್ತ್ರೀಯರ ಹಕ್ಕು ಬಾಧ್ಯತೆಗಳನ್ನು ಕೂಡಾ ಕಸಿದು ಕೊಂಡರು. ವೇದ ಮತ್ತು ಉಪನಿಷತ್ತಿನ ಕಾಲದಲ್ಲಿ ಗಾರ್ಗಿ, ಮೈತ್ರೇಯಿ ಯಂತಹ ಸ್ಮೃತಪುಣ್ಯರಾದ ನಾರೀರತ್ನಗಳು ಪುಷಿಗಳ ಸ್ಥಾನದಲ್ಲಿ ಇದ್ದರು. ವೇದಪಾರಂಗತರಿಂದ ಕೂಡಿದ ಒಂದು ಸಾವಿರ ಬ್ರಾಹ್ಮಣ ಸಭೆಯಲ್ಲಿ ಯಾಜ್ಞವಲ್ಕ್ಯರನ್ನು ಬ್ರಹ್ಮನ ವಿಚಾರವಾಗಿ ಗಾರ್ಗಿ ಕಡು ದಿಟ್ಟತನದಿಂದ ಪ್ರಶ್ನಿಸುವಳು.</p>
  <div>ನಿಜವಾದ ಶಕ್ತಿಪೂಜೆ</div>
  <p>ಜನಾಂಗಗಳೆಲ್ಲ ಸ್ತ್ರೀಯರಿಗೆ ಯೋಗ್ಯರೀತಿಯಲ್ಲಿ ಗೌರವ ತೋರಿದುದ ರಿಂದ ಕೀರ್ತಿಯನ್ನು ಗಳಿಸಿದವು. ಯಾವ ಜನಾಂಗ ಮತ್ತು ದೇಶ ನಾರಿಯನ್ನು ಗೌರವದೃಷ್ಟಿಯಿಂದ ನೋಡುವುದಿಲ್ಲವೊ, ಆ ದೇಶ ಶ್ರೇಷ್ಠವಾಗಿಲ್ಲ, ಮತ್ತು ಮುಂದೆ ಆಗುವಂತೆಯೂ ಇಲ್ಲ. ಯಾರು ದೇವರನ್ನು ವಿಶ್ವದಲ್ಲಿ ಸರ್ವವ್ಯಾಪಿ ಯಾದ ಶಕ್ತಿ ಎಂದು ತಿಳಿದು, ಆ ಮಹಾಶಕ್ತಿಯ ಆವಿರ್ಭಾವನೆಯನ್ನು ಸ್ತ್ರೀಯರಲ್ಲಿ ನೋಡುತ್ತಾರೆಯೋ ಅವರೇ ನಿಜವಾದ ಶಕ್ತಿಪೂಜಕರು. ಅಮೇ ರಿಕಾ ದೇಶದಲ್ಲಿ ಪುರುಷರು ಸ್ತ್ರೀಯರನ್ನು ಸಾಧ್ಯವಾದಷ್ಟು ಮಟ್ಟಿಗೆ ಚೆನ್ನಾಗಿ ಕಾಣುವರು. ಅದಕ್ಕೋಸ್ಕರವೆ ಅವರು ಅಷ್ಟು ಮುಂದುವರಿದಿರುವುದು, ಸ್ವತಂತ್ರವಾಗಿರುವುದು ಮತ್ತು ಚಟುವಟಿಕೆಯಿಂದ ಕೂಡಿರುವುದು. ನಮ್ಮ ಜನಾಂಗ ಏತಕ್ಕೆ ಇಷ್ಟು ಅಧೋಗತಿಗೆ ಇಳಿದಿದೆ ಎನ್ನುವುದಕ್ಕೆ ಮುಖ್ಯ ಕಾರಣವೆ ಇಂತಹ ಸಚೇತನವಾದ ಶಕ್ತಿಚಿಹ್ನೆಗೆ ಗೌರವ ತೋರದೆ ಇರುವುದು. “ಸ್ತ್ರೀಯರನ್ನು ಎಲ್ಲಿ ಗೌರವದಿಂದ ಕಾಣುತ್ತಾರೆಯೋ ಅಲ್ಲಿ ದೇವತೆಗಳು ಸುಪ್ರೀತರಾಗುವರು. ಯಾರು ಅವರನ್ನು ಗೌರವದಿಂದ ಕಾಣುವುದಿಲ್ಲವೋ, ಅವರು ಮಾಡುವ ಕರ್ಮವೆಲ್ಲ, ಪ್ರಯತ್ನವೆಲ್ಲ ನಿಷ್ಫಲವಾಗುವುದು.” ಎಲ್ಲಿ ಅವರು ದುಃಖಿಗಳಾಗಿರುವರೊ ಅಂತಹ ವಂಶಕ್ಕೆ ಮತ್ತು ದೇಶಕ್ಕೆ ಏಳಿಗೆಯ ನೆಚ್ಚಿಗೆ ಇಲ್ಲ. </p>
  <div>ವಿದ್ಯಾಭ್ಯಾಸ ಅವರ ಸಮಸ್ಯೆಗಳನ್ನು ಪರಿಹರಿಸುವುದು</div>
  <p>ಸ್ತ್ರೀಯರಿಗೆ ನಾನಾತರಹ ಜಟಿಲ ಸಮಸ್ಯೆಗಳಿವೆ. ಆದರೆ ವಿದ್ಯಾಭ್ಯಾಸ ಎಂಬ ಅಮೋಘವಾದ ಮಂತ್ರದಿಂದ ನಿವಾರಿಸಲಾಗದ ಸಮಸ್ಯೆ ಇಲ್ಲ. ನಮ್ಮ ಮನು ಹೇಳುವನು: “ಹೆಣ್ಣು ಮಕ್ಕಳನ್ನು ಗಂಡು ಮಕ್ಕಳಂತೆಯೇ ರಕ್ಷಿಸಿ ಅವರಿಗೆ ವಿದ್ಯಾಭ್ಯಾಸವನ್ನು ಕೊಡಬೇಕು. ಗಂಡು ಮಕ್ಕಳು ಮೂವತ್ತೆರಡು ವರುಷಗಳ ವರೆಗೆ ಬ್ರಹ್ಮಚರ್ಯವನ್ನು ಪಾಲಿಸಿ ನಂತರ ಮದುವೆಯಾಗುವಂತೆ ಹೆಣ್ಣು ಮಕ್ಕಳೂ ಕೂಡ ಬ್ರಹ್ಮಚಾರಿಣಿಯರಾಗಿದ್ದು ಅವರ ತಂದೆ ತಾಯಿಯರಿಂದ ವಿದ್ಯಾಭ್ಯಾಸವನ್ನು ಪಡೆಯಬೇಕು. ಆದರೆ ನಾವೇನು ಮಾಡುತ್ತಿರುವೆವು? ಅವರಿಗೆ ಯಾವಾಗಲೂ ಅಸಹಾಯತೆ ಮತ್ತುಇನ್ನೊಬ್ಬರನ್ನು ನೆಚ್ಚಿಕೊಂಡಿರು ವುದು–ಇವುಗಳನ್ನೇ ಕಲಿಸುತ್ತಿರುವೆವು. ಆದಕಾರಣ ಸ್ವಲ್ಪ ಅಪಾಯ ಅಥವಾ ಕಷ್ಟಪ್ರಾಪ್ತವಾದರೂ ಕಣ್ಣು ಕುರುಡಾಗುವ ತನಕ ಅಳುವುದಕ್ಕೆ ಮಾತ್ರ ಅವರು ಯೋಗ್ಯರಾಗಿರುವರು. ತಮ್ಮ ಕಷ್ಟಗಳನ್ನು ತಮ್ಮದೇ ರೀತಿಯಲ್ಲಿ ಬಗೆಹರಿ ಸುವ ಸ್ಧಾನದಲ್ಲಿ ಅವರನ್ನು ಬಿಡಬೇಕು. ಇದನ್ನು ಸಾಧಿಸುವುದಕ್ಕೆ ನಮ್ಮ ಭಾರತೀಯ ನಾರಿಯರು ಇತರ ದೇಶದ ನಾರಿಯರಷ್ಟೇ ಯೋಗ್ಯರು.</p>
  <div>ಧರ್ಮ ಅದರ ಕೇಂದ್ರವಾಗಬೇಕು</div>
  <p>ಸ್ತ್ರೀ ಶಿಕ್ಷಣ ಧರ್ಮವನ್ನು ಕೇಂದ್ರ ಮಾಡಿಕೊಂಡು ಹರಡಬೇಕು. ಉಳಿದ ಎಲ್ಲಾ ಶಿಕ್ಷಣವೂ ಧರ್ಮಕ್ಕೆ ಎರಡನೆಯದಾಗಿರಬೇಕು. ಧಾರ್ಮಿಕ ಶಿಸ್ತು, ಶೀಲಪೋಷಣೆ, ಬ್ರಹ್ಮಚರ್ಯನಿಯಮ ಇವನ್ನು ನೋಡಿಕೊಳ್ಳಬೇಕು. ನಮ್ಮ ಹಿಂದೂ ನಾರಿಯರು ಪಾತಿವ್ರತ್ಯವೆಂದರೆ ಏನೆಂಬುದನ್ನು ಸುಲಭವಾಗಿ ತಿಳಿದು ಕೊಳ್ಳುವರು. ಏಕೆಂದರೆ ಇದು ಅವರಿಗೆ ವಂಶಾನುಗತವಾಗಿ ಬಂದಿದ್ದು, ಮೊದಲನೆಯದಾಗಿ ಎಲ್ಲಕ್ಕಿಂತ ಹೆಚ್ಚಾಗಿ ಶೀಲವನ್ನು ಉದ್ದೀಪನಗೊಳಿಸ ಬೇಕು. ಅವರು ಇದರಿಂದ ಉತ್ತಮ ಚಾರಿತ್ರದವರಾಗುವರು. ಇಂತಹ ಶಕ್ತಿಯಿಂದ, ಅವರು ಜೀವನದ ಯಾವುದೇ ಕಾರ್ಯರಂಗದಲ್ಲಿ ಆಗಲಿ, ವಿವಾಹ ವಾಗಿರಲಿ, ಅಥವಾ ಏಕಾಕಿಯಾಗಿರಲಿ, ತಮ್ಮ ಪಾತಿವ್ರತ್ಯ ಧ್ಯೇಯದಿಂದ ಒಂದು ಅಂಗುಲವಾದರೂ ಹಿಂದೆ ಸರಿಯದೆ ಇರುವುದಕ್ಕೆ ತಮ್ಮ ಪ್ರಾಣ ವನ್ನಾದರೂ ಬಲಿಕೊಡಲು ಸ್ವಲ್ಪವೂ ಅಂಜುವುದಿಲ್ಲ.</p>
  <div>ಸೀತಾದೇವಿಯ ಆದರ್ಶ</div>
  <p>ಭಾರತೀಯ ನಾರಿಯರು ಸೀತೆಯ ಶೀಲದ ಮೇಲ್ಪಂಕ್ತಿಯಲ್ಲಿ ಬೆಳೆಯ ಬೇಕು. ಸೀತಾದೇವಿ ಅನುಪಮಳು. ನಿಜವಾದ ಭಾರತೀಯ ನಾರಿಯರ ಮೇಲ್ಪಂಕ್ತಿ ಅವಳು. ಹಿಂದೂ ಸ್ತ್ರೀರತ್ನಗಳ ಆದರ್ಶವೆಲ್ಲ ಸೀತಾದೇವಿ ಎಂಬ ಒಂದು ಜೀವದಿಂದ ಬೆಳೆದಿದೆ. ಸಾವಿರಾರು ವರುಷಗಳಿಂದಲೂ ಆರ್ಯಾವರ್ತ ದೆಲ್ಲೆಲ್ಲ ಪುರುಷರು ಸ್ತ್ರೀಯರು ಮತ್ತು ಮಕ್ಕಳುಗಳಿಂದ ಪೂಜಿಸಲ್ಪಡುತ್ತಿರು ವಳು. ಇಲ್ಲಿರುವಳು ಮಹಾಮಹಿಮಳಾದ ಸೀತೆ. ಪವಿತ್ರತೆಗಿಂತ ಪವಿತ್ರತಮ ಳಾಗಿ, ಸಹನಶೀಲಳಾಗಿ ಕಷ್ಟಗಳನ್ನೆಲ್ಲ ಅನುಭವಿಸುತ್ತ ಎಂದಿಗೂ ಈ ಮಹಾ ತಾಯಿ ಇಲ್ಲಿರುವಳು. ಬಂದ ಎಲ್ಲ ಕಷ್ಟವನ್ನು ಮರು ಮಾತನಾಡದೆ ಅನುಭವಿಸಿ, ಅನವರತವೂ ಪವಿತ್ರತಾ ಶಿರೋಮಣಿಯಾಗಿ, ಭಾರತೀಯರ ಆದರ್ಶವಾಗಿ, ನಮ್ಮ ಜನಾಂಗದ ಜೀವನದ ಅಂತರಾಳಕ್ಕೆ ಅವಳು ಪ್ರವೇಶಿ ಸಿರುವಳು. ನಮ್ಮ ಸ್ತ್ರೀಯರನ್ನು ಆಧನಿಕರಂತೆ ಮಾಡುವಾಗ ಸೀತಾದೇವಿಯ ದರ್ಶನವನ್ನು ತೊರೆಯಲು ಯತ್ನಿಸಿದರೆ, ಅದು ನಮಗೆ ಪ್ರತಿದಿನವೂ ತೋರು ವಂತೆ ನಿಷ್ಪಲವಾದಂತೆಯೆ.</p>
  <div>ವೈರಾಗ್ಯ ಶಿಕ್ಷಣ</div>
  <p>ಆಧುನಿಕ ಕಾಲದ ಆವಶ್ಯಕತೆಯನ್ನು ಪರೀಕ್ಷಿಸುತ್ತಿರುವಾಗ ಕೆಲವರಿಗೆ ವೈರಾಗ್ಯದ ಆದರ್ಶಗಳ ಶಿಕ್ಷಣವನ್ನು ಅತ್ಯಾವಶ್ಯಕವಾಗಿ ಕೊಡಬೇಕೆಂದು ತೋರುತ್ತದೆ. ವಂಶಪಾರಂಪರ್ಯವಾಗಿ ತಮ್ಮ ರಕ್ತಗತವಾಗಿ ಬಂದ ಪಾತಿವ್ರತ್ಯ ಶಕ್ತಿಯ ಮೇಲೆ ನಿಂತು ಆಜನ್ಮ ಬ್ರಹ್ಮಚಾರಿಣಿ ವ್ರತವನ್ನು ಅವರು ಸ್ವೀಕರಿಸ ಬಹುದು. ನಮ್ಮ ಮಾತೃಭೂಮಿಯ ಹಿತರಕ್ಷಣೆಗಾಗಿ ಆಕೆಯ ಕೆಲವು ಮಕ್ಕಳು ಪವಿತ್ರಾತ್ಮರಾದ ಬ್ರಹ್ಮಚಾರಿ ಮತ್ತು ಬ್ರಹ್ಮಚಾರಿಣಿಗಳಾಗಬೇಕಾಗಿದೆ. ಸ್ತ್ರೀಯರಲ್ಲಿ ಒಬ್ಬಳು ಬ್ರಹ್ಮಜ್ಞಾನವನ್ನು ಪಡೆದರೂ ಆಕೆಯ ಜೀವನದ ಮಹಾತ್ಮೆಯಿಂದ ಸಹಸ್ರಾರು ಮಂದಿ ಸ್ತ್ರೀಯರು ಸ್ಪೂರ್ತಿ ಪಡೆದು, ಸತ್ಯ ಸಾಧನೆಗಾಗಿ ಜಾಗ್ರತರಾಗುವರು. ಇದರಿಂದ ದೇಶ ಮತ್ತು ಜನಾಂಗ ಉತ್ತಮ ವಾಗುವುದು. </p>
  <div>ಲೌಕಿಕ ಶಿಕ್ಷಣ</div>
  <p>ವಿದ್ಯೆ ಮತ್ತು ಶೀಲಸಂಪನ್ನರಾದ ಬ್ರಹ್ಮಚಾರಿಣಿಯರು ಶಿಕ್ಷಣದ ಕೆಲಸ ವನ್ನು ವಹಿಸಿಕೊಳ್ಳಬೇಕು. ಊರುಗಳಲ್ಲಿ ಮತ್ತು ಕೇಂದ್ರಗಳಲ್ಲಿ ವಿದ್ಯಾಭ್ಯಾಸ ಹರಡುವುದಕ್ಕೆ ಅವರು ಪ್ರಯತ್ನಿಸಬೇಕು. ಇಂತಹ ಶೀಲಸಂಪನ್ನರಾದ ಬೋಧಕರಿಂದ ದೇಶದಲ್ಲಿ ನಿಜವಾಗಿಯೂ ಸ್ತ್ರೀಯರ ವಿದ್ಯಾಭ್ಯಾಸ ಹರಡು ವುದು. ಇತಿಹಾಸ ಮತ್ತು ಪುರಾಣಗಳು, ಮನೆ ಕೆಲಸ ಮತ್ತು ಇತರ ಕಲೆಗಳು, ಸಂಸಾರಧರ್ಮಗಳು ಮತ್ತು ಶೀಲಸಂಪನ್ನರಾಗಿ ಮಾಡುವ ನಿಯಮಗಳು– ಇವುಗಳನ್ನು ಬೋಧಿಸಬೇಕು. ಹೊಲಿಯುವುದು, ಅಡಿಗೆಮಾಡುವುದು, ಮನೆ ಕೆಲಸದ ರೀತಿನೀತಿಗಳು, ಶಿಶುರಕ್ಷಣೆ ಮಂತಾದುವುಗಳನ್ನು ಕಲಿಸಬೇಕು. ಜಪ, ಪೂಜೆ, ಧ್ಯಾನ ಇವು ಶಿಕ್ಷಣದ ಅತ್ಯಗತ್ಯವಾದ ಅಂಗವಾಗಬೇಕು.</p>
  <div>ಆತ್ಮರಕ್ಷಣೆ</div>
  <p>ಇವುಗಳೊಂದಿಗೆ ಶೌರ್ಯ ಮತ್ತು ಪರಾಕ್ರಮಗಳನ್ನು ಗಳಿಸಬೇಕು. ಸದ್ಯಕ್ಕೆ ಆತ್ಮರಕ್ಷಣೆ ಮಾಡಿಕೊಳ್ಳುವುದನ್ನು ಕಲಿತುಕೊಳ್ಳುವುದು ಅವಶ್ಯವಾಗಿದೆ. ಝಾಂಸಿಯ ಲಕ್ಷೀಬಾಯಿ ಎಷ್ಟು ಪ್ರಖ್ಯಾತಳಾಗಿದ್ದಳು! ಭರತಖಂಡದ ಹಿತರಕ್ಷಣೆಗೋಸುಗವಾಗಿ ಗತಕಾಲದ ಸಂಘಮಿತ್ರ, ಲೀಲಾ, ಅಹಲ್ಯಬಾಯಿ ಮತ್ತು ಮೀರಾಬಾಯಿಯಂತಹ ಪರಂಪರೆ ನಿರಾಂತಕವಾಗಿ ಹರಿದು ಬರು ವಂತೆ ಮಾಡಬಲ್ಲ, ಶುದ್ಧಾತ್ಮರಾಗಿ ಧೀರಾತ್ಮರಾಗಿ ಪರಮಾತ್ಮಸ್ಪರ್ಶದಿಂದ ಬರುವ ಶಕ್ತಿಯಿಂದ ಕೂಡಿದವರಾಗಿ ವೀರ ಪುತ್ರರಿಗೆ ಜನ್ಮವನ್ನು ಕೊಡಲು ಯೋಗ್ಯರಾದಂತಹ ಕೆಚ್ಚೆದೆಯ ಧೀರ ನಾರೀರತ್ನಗಳನ್ನು ನಾವು ತರಬೇತು ಮಾಡಬೇಕು. ಮುಂದೆ ಅವರು ಆದರ್ಶ ಗೃಹಿಣಿಯರಾಗಿ ಬೆಳೆಯುವಂತೆ ನೋಡಿಕೊಳ್ಳಬೇಕು. ಅಂತಹ ಮಾತೆಯರ ಮಕ್ಕಳು ಸಮಾಜದಲ್ಲಿ ಗಣ್ಯ ರಾಗುವಂತಹ ಶೀಲದಲ್ಲಿ ಇನ್ನೂ ಉತ್ತಮರಾಗುವರು. ಸುಸಂಸ್ಕೃತರಾದ ಭಕ್ತ ಪರಾಯಣೆಯರಾದ ಮಾತೆಯರು ಇರುವ ಮನೆಯಲ್ಲಿ ಮಹಾಪುರುಷರು ಜನಿಸುವರು.</p>
  <p>ಸ್ತ್ರೀಯರನ್ನು ಉತ್ತಮ ಸ್ಥಿತಿಗೆ ತಂದರೆ, ಅವರ ಮಕ್ಕಳು ತಮ್ಮ ಸತ್ಕರ್ಮ ಗಳಿಂದ ದೇಶದ ಕೀರ್ತಿಯನ್ನು ಬೆಳಗುತ್ತಾರೆ. ಆಗ ದೇಶದಲ್ಲಿ ಸಂಸ್ಕೃತಿ ಜ್ಞಾನ ಶಕ್ತಿ ಭಕ್ತಿಗಳು ಜಾಗೃತವಾಗುತ್ತವೆ.</p>
  <div>ಜನಸಾಮಾನ್ಯರ ಶಿಕ್ಷಣ</div>
  <div>ಜನಾಂಗದ ಮಹಾಪಾಪ</div>
  <p>ಭರತಖಂಡದಲ್ಲಿ ದರಿದ್ರರ ದೀನರ ಸ್ಥಿತಿಯನ್ನು ಆಲೋಚಿಸಿದರೆ ನನ್ನ ಹೃದಯ ಮರುಗುವುದು. ಪ್ರತಿದಿನವೂ ಅಧಃಪಾತಳಕ್ಕೆ ಹೋಗುತ್ತಿರುವರು. ನಿರ್ದಯ ಸಮಾಜ ಅವರ ಮೇಲೆ ಕರೆವ ಪೆಟ್ಟಿನ ಸುರಿಮಳೆಯನ್ನು ಅವರು ಅನುಭವಿಸುತ್ತಿರುವರು. ಆದರೆ ಪೆಟ್ಟು ಎಲ್ಲಿಂದ ಬರುವುದು ಎನ್ನುವುದು ಅವರಿಗೆ ಗೊತ್ತಿಲ್ಲ. ನಾವು ಕೂಡಾ ಮನುಷ್ಯರು ಎನ್ನುವುದನ್ನು ಅವರು ಮರೆತಿರುವರು. ಎಲ್ಲಿಯವರೆಗೂ ಲಕ್ಷಾಂತರ ಜನರು ಅಜ್ಞಾನದಲ್ಲಿ ಇರು ವರೊ, ಹಸಿವಿನಿಂದ ನರುಳುತ್ತಿರುವರೋ, ಅಲ್ಲಿಯವರೆಗೂ ಯಾರು ಅವರ ಕಷ್ಟದಿಂದ ತಮ್ಮ ವಿದ್ಯಾಭ್ಯಾಸವನ್ನು ಪಡೆದೂ,ಅಂಥವರ ಕಡೆಗೆ ಸ್ವಲ್ಪವೂ ಗಮನಕೊಡದೆ ಇರುವವರನ್ನು ವಿಶ್ವಾಸಘಾತಕರೆಂದು ಕರೆಯುತ್ತೇನೆ. ನಮ್ಮ ದೇಶದ ದೊಡ್ಡ ಪಾಪವೆ ಜನಸಾಮಾನ್ಯರನ್ನು ನಿರ್ಲಕ್ಷಿಸಿದ್ದು. ಅದೇ ನಮ್ಮ ಅವನತಿಗೆ ಕಾರಣ. ಭರತಖಂಡದಲ್ಲಿ ಜನಸಾಮಾನ್ಯರಿಗೆ ಪುನಃ ಒಳ್ಳೆಯ ಶಿಕ್ಷಣ ಕೊಟ್ಟು, ಹೊಟ್ಟೆತುಂಬ ಅನ್ನವಿಟ್ಟು, ಅವರನ್ನು ಚೆನ್ನಾಗಿ ಕಾಪಾಡುವ ವರೆಗೆ ಎಂತಹ ರಾಜಕೀಯ ಚಳುವಳಿಯಿಂದಲೂ ಪ್ರಯೋಜನವಿಲ್ಲ.</p>
  <div>ಜನಸಾಮಾನ್ಯರ ಶಿಕ್ಷಣವೊಂದೇ ಪರಿಹಾರ</div>
  <p>ಜನಸಾಮಾನ್ಯರಲ್ಲಿ ವಿದ್ಯೆ ಮತ್ತು ಬುದ್ಧಿವಂತಿಕೆ ಎಷ್ಟು ಹೆಚ್ಚಿದರೆ ಅಷ್ಟು ದೇಶವೂ ಮುಂದುವರಿಯುವುದು. ಭರತಖಂಡದ ಅವನತಿಗೆ ಮುಖ್ಯಕಾರಣ ದೇಶದ ವಿದ್ಯಾಭ್ಯಾಸ ಮತ್ತು ಬುದ್ಧಿವಂತಿಕೆಯನ್ನೆಲ್ಲ ಎಲ್ಲೋ ಕೆಲವರು ತಮ್ಮ ವಶಮಾಡಿಕೊಂಡುದುದು. ನಾವು ಪುನಃ ಅಭಿವೃದ್ಧಿಗೆ ಬರಬೇಕಾದರೆ, ಜನ ಸಾಮಾನ್ಯರಿಗೆ ವಿದ್ಯೆಯನ್ನು ಹರಡುವುದರ ಮೂಲಕ ಸಾಧಿಸಬೇಕು. ಹಿಂದುಳಿದ ನಮ್ಮ ಪಂಗಡದವರಿಗೆ ಮಾಡಬೇಕಾದ ಒಂದು ಸೇವೆಯೇ, ಅವರು ಕಳೆದುಕೊಂಡ ತಮ್ಮ ವ್ಯಕ್ತಿತ್ವವನ್ನು ಮತ್ತೊಮ್ಮೆ ಪುಷ್ಟಿಗೊಳಿಸು ವುದಕ್ಕೆ ಶಿಕ್ಷಣ ಕೊಡುವುದು. ಅವರಿಗೆ ವಿಚಾರಗಳನ್ನು ಕೊಡಬೇಕು. ಅವರ ಸುತ್ತಲೂ ಪ್ರಪಂಚದಲ್ಲಿ ಏನಾಗುತ್ತಿದೆ ಎನ್ನುವುದನ್ನು ನೋಡುವುದಕ್ಕೆ ಅವರ ಕಣ್ಣನ್ನು ತೆರೆಯಬೇಕು. ಅವರು ತಮ್ಮ ಆತ್ಮೋದ್ಧಾರವನ್ನು ತಾವೇ ಮಾಡಿ ಕೊಳ್ಳುವರು. ಪ್ರತಿಯೊಂದು ದೇಶವೂ ಪ್ರತಿಯೊಬ್ಬ ಪುರುಷನೂ ಮತ್ತು ಸ್ತ್ರೀಯೂ ತಮ್ಮ ಆತ್ಮೋದ್ಧಾರವನ್ನು ತಾವೇ ಮಾಡಿಕೊಳ್ಳಬೇಕು. ಅವರಿಗೆ ವಿಚಾರಗಳನ್ನು ಕೊಡಿ, ಅವರಿಗೆ ಬೇಕಾದ ಸಹಾಯ ಅದೊಂದೆ. ನಂತರ ಉಳಿದುದು ಅದರ ಪರಿಣಾಮವಾಗಿ ಬಂದೇ ಬರುವುದು. ರಾಸಾಯನಿಕ ದ್ರವ್ಯಗಳನ್ನು ಒಟ್ಟಿಗೆ ಸೇರಿಸುವುದು ಮಾತ್ರ ನಮ್ಮ ಕೆಲಸ. ಪ್ರಕೃತಿ ನಿಯಮ ವನ್ನು ಅನುಸರಿಸಿ ಅದು ಸ್ಫಟಿಕವಾಗುವುದು.</p>
  <div>ಉದಾತ್ತ ಆಧ್ಯಾತ್ಮಿಕ ಸತ್ಯಗಳು ಅವರಿಗೆ ದೊರುಕುವಂತೆ ಮಾಡಿ</div>
  <p>ಮೊದಲನೆಯದಾಗಿ ನನ್ನ ಆಲೋಚನೆ ಏನೆಂದರೆ ನಮ್ಮ ಶಾಸ್ತ್ರಗಳಲ್ಲಿ ಮತ್ತು ಎಲ್ಲೋ ಹಲಕೆಲವರಲ್ಲಿ ಶೇಖರಿಸಲ್ಪಟ್ಟಿರುವ, ಮಠಗಳಲ್ಲಿ ಮತ್ತು ಅರಣ್ಯಗಳಲ್ಲಿ ಅವಿತಂತಿರುವ ಮಹಾ ಆಧ್ಯಾತ್ಮಿಕ ಶ್ರೇಷ್ಠ ರತ್ನಗಳನ್ನು ಹೊರಗೆ ತರಬೇಕು.ಇವು ಯಾರಲ್ಲಿ ಅವಿತುಕೊಂಡಿದೆಯೋ ಅವರಿಂದ ಮಾತ್ರವಲ್ಲ, ಅದಕ್ಕಿಂತ ಹೆಚ್ಚಾಗಿ ಶತಶತಮಾನಗಳ ಸಂಸ್ಕೃತಭಾಷೆಯ ಶಬ್ದಜಾಲಗಳ ಕಪಿಮುಷ್ಟಿಯಲ್ಲಿ ಅವಿತುಕೊಂಡಿರುವ ಅವುಗಳು ಹೊರಗೆ ಬರಬೇಕು. ಒಂದು ಮಾತಿನಲ್ಲಿ ಹೇಳುವುದಾದರೆ ಅವುಗಳನ್ನು ಜನಾದರಣೀಯವನ್ನಾಗಿ ಮಾಡಬೇಕು. ಈ ಭಾವನೆಗಳನ್ನು ಪ್ರಕಾಶಕ್ಕೆ ತರಬೇಕು. ಭರತಖಂಡದಲ್ಲಿ ಪ್ರತಿಯೊಬ್ಬರ (ಅವರಿಗೆ ಸಂಸ್ಕೃತ ಗೊತ್ತಿರಲಿ ಇಲ್ಲದೆ ಇರಲಿ) ಸರ್ವಮಾನ್ಯ ಆಸ್ತಿಯಾಗಬೇಕು ಇವು. ಇದನ್ನು ಸಾಧಿಸುವುದಕ್ಕೆ ಇರುವ ದೊಡ್ಡ ಆತಂಕವೇ ನಮ್ಮ ಪ್ರಸಿದ್ಧ ಸಂಸ್ಕೃತ ಭಾಷೆ. ಸಾಧ್ಯವಾದರೆ ದೇಶದಲ್ಲಿರುವವರೆಲ್ಲರನ್ನೂ ಒಳ್ಳೆಯ ಸಂಸ್ಕೃತಪಂಡಿತರನ್ನಾಗಿ ಮಾಡುವವರೆಗೆ ಈ ಆತಂಕವನ್ನು ನಾವು ಪರಿಹರಿಸಲಾಗುವುದಿಲ್ಲ. ಈ ಭಾಷೆಯನ್ನು ನಾನು ಹುಡುಗನಾದಾಗಿನಿಂದಲೂ ಓದುತ್ತಿರುವೆನು. ಆದರೂ ಪ್ರತಿಯೊಂದು ಹೊಸ ಪುಸ್ತಕವೂ ನನಗೆ ಹೊಸದೆ ಎಂದು ಹೇಳಿದಾಗ ಈ ಭಾಷೆ ಎಷ್ಟು ಕಷ್ಟ ಎಂಬುದು ನಿಮಗೆ ಗೊತ್ತಾಗು ವುದು. ಇದನ್ನು ಚೆನ್ನಾಗಿ ಓದುವುದಕ್ಕೆ ಅವಕಾಶವಿಲ್ಲದವರಿಗೆ ಮತ್ತೆ ಎಷ್ಟು ಕಷ್ಟವಿರಬಹುದು! ಆದಕಾರಣವೇ ಈ ಭಾವನೆಗಳನ್ನು ಮಾತೃಭಾಷೆಯ ಮೂಲಕವೇ ಹೇಳಬೇಕು. ಜನಸಾಮಾನ್ಯರಿಗೆ ದೇಶಭಾಷೆಯಲ್ಲಿ ತಿಳಿಸಿ, ಅವರಿಗೆ ಭಾವನೆಗಳನ್ನು ಕೊಡಿ. ಅವರು ಮಾಹಿತಿಯನ್ನು ಪಡೆಯುತ್ತಾರೆ. ಆದರೆ ಇದಕ್ಕಿಂತ ಹೆಚ್ಚಿನ ಅವಶ್ಯವಿದೆ. ಅವರಿಗೆ ಸಂಸ್ಕೃತಿಯನ್ನು ಕೊಡಿ. ನೀವು ಅದನ್ನು ಕೊಡುವ ತನಕ ಉತ್ತಮಗೊಂಡ ಜನಸಾಮಾನ್ಯರ ಸ್ಥಿತಿ ಶಾಶ್ವತವಾಗ ಲಾರದು.</p>
  <div>ಸಂಸ್ಕೃತ ಶಿಕ್ಷಣ</div>
  <p>ಏಕಕಾಲದಲ್ಲಿಯೇ ಸಂಸ್ಕೃತ ಶಿಕ್ಷಣವೂ ಕೂಡ ಜೊತೆಯಲ್ಲಿಯೇ ಹೋಗ ಬೇಕು. ಸಂಸ್ಕೃತ ಶಬ್ದಗಳ ಧ್ವನಿಯೆ ಜನಾಂಗಕ್ಕೆ ಒಂದು ಗೌರವವನ್ನು, ಚೇತನವನ್ನು ನೀಡುವುದು. ಸಾಧಾರಣ ಜನರು ಸಂಸ್ಕೃತ ಭಾಷೆ ಓದುವುದನ್ನು ನಿಲ್ಲಿಸುವಂತೆ ಮಾಡಿ ಭಗವಾನ್ ಬುದ್ಧದೇವನೆ ಒಂದು ತಪ್ಪನ್ನು ಮಾಡಿದನು. ಅವನಿಗೆ ತಕ್ಷಣವೇ ಪ್ರತಿಫಲ ಬೇಕಾಗಿತ್ತು. ಆದಕಾರಣ ಅಂದಿನ ಪಾಲಿ ಭಾಷೆಯಲ್ಲಿ ಭಾಷಾಂತರಮಾಡಿ ಉಪದೇಶಿಸಿದನು. ಅದೇನೋ ಬಹಳ ಒಳ್ಳೆಯದಾಯಿತು. ಅವನು ಜನರ ಭಾಷೆಯಲ್ಲಿ ಮಾತನಾಡಿದನು. ಜನರು ಅದನ್ನು ಅರ್ಥಮಾಡಿಕೊಂಡರು. ಇದರಿಂದ ವಿಷಯಗಳು ಬೇಗ ಮತ್ತು ಎಲ್ಲಾ ಕಡೆಯಲ್ಲಿಯೂ ಹರಡುವುದಕ್ಕೆ ಸಹಾಯವಾಯಿತು. ಆದರೆ ಇದರ ಜೊತೆಗೆ ಸಂಸ್ಕೃತವೂ ಹರಡಬೇಕಾಗಿತ್ತು. ಜ್ಞಾನ ಬಂತು, ಗೌರವ ಬರಲಿಲ್ಲ. ಅದನ್ನು ನೀವು ಕೊಡುವತನಕ ಸಂಸ್ಕೃತ ಭಾಷೆಯ ಉಪಯುಕ್ತತೆಯನ್ನು ಪಡೆದು ಸುಲಭವಾಗಿ ಉಳಿದವರಿಗಿಂತ ಮೇಲಾಗುವ ಮತ್ತೊಂದು ಜಾತಿ ಹುಟ್ಟುವುದು.</p>
  <div>ದೇಶವಿರುವುದು ಗುಡಿಸಲಿನಲ್ಲಿ</div>
  <p>ದೇಶ ಜೀವಿಸಿರುವುದು ಗುಡಿಸಲಿನಲ್ಲಿ ಎನ್ನುವುದನ್ನು ಜ್ಞಾಪಕದಲ್ಲಿಡಿ. ಸದ್ಯಕ್ಕೆ ನಿಮ್ಮ ಕರ್ತವ್ಯ ದೇಶದ ಒಂದು ಭಾಗದಿಂದ ಮತ್ತೊಂದು ಭಾಗಕ್ಕೆ, ಹಳ್ಳಿಯಿಂದ ಹಳ್ಳಿಗೆ ಹೋಗಿ ಜನರಿಗೆ ಸುಮ್ಮನೆ ಕುಳಿತರೆ ಪ್ರಯೋಜನವಿಲ್ಲ ವೆಂದು ತಿಳಿಸಿ ಅವರ ನೈಜಸ್ಥಿತಿ ಅವರಿಗೆ ಗೊತ್ತಾಗುವಂತೆ ಮಾಡುವುದು. “ಓ ನನ್ನ ಸಹೋದರರೆ ನೀವೆಲ್ಲ ಏಳಿ, ಜಾಗ್ರತರಾಗಿ!” ಎಂದು ಹೇಳಿ. ತಮ್ಮ ಸ್ಥಿತಿಯನ್ನು ಹೇಗೆ ಉತ್ತಮಗೊಳಿಸಬೇಕು ಎಂಬ ಬುದ್ಧಿವಾದವನ್ನು ಹೇಳಿ, ಅತಿ ಗಹನವಾದ ಶಾಸ್ತ್ರಗಳ ಸತ್ಯವನ್ನು ಸುಲಭವಾಗಿ ಜನರಂಜಕವಾಗುವ ರೀತಿಯಲ್ಲಿ ಅವರಿಗೆ ಹೇಳಿ ತಿಳಿದುಕೊಳ್ಳುವಂತೆ ಮಾಡಿ. ಧರ್ಮಕ್ಕೆ ಬ್ರಾಹ್ಮಣ ರಿಗೆ ಇರುವಷ್ಟೇ ಅಧಿಕಾರ ಅವರಿಗೂ ಇದೆ ಎಂಬುದನ್ನು ಮನಮುಟ್ಟುವಂತೆ ಹೇಳಿ. ಇಂತಹ ಜಾಜ್ವಲ್ಯಮಾನವಾದ ಮಂತ್ರಗಳನ್ನು ಚಂಡಾಲನವರೆಗೆ ಎಲ್ಲರಿಗೂ ಉಪದೇಶಮಾಡಿ. ಜೊತೆಗೆ ಜೀವನದ ಆವಶ್ಯಕತೆಗಳು, ವ್ಯಾಪಾರ, ವ್ಯವಹಾರ, ಕೃಷಿ ಮುಂತಾದ ವಿಷಯಗಳ ಮೇಲೆ ಸುಲಭವಾದ ಭಾಷೆಯಲ್ಲಿ ಅವರಿಗೆ ಸಲಹೆ ಕೊಡಿ.</p>
  <div>ಜೀವನದ ಎಲ್ಲಾ ಕಾರ್ಯಕ್ಷೇತ್ರಗಳನ್ನು ಪಾವನಮಾಡಿ</div>
  <p>ಜಾತಿ, ರಾಜ, ಪರದೇಶೀಯರ ಶತಶತಮಾನಗಳ, ಸಹಸ್ರಾರು ವರ್ಷಗಳ ದಬ್ಬಾಳಿಕೆ ಅವರಲ್ಲಿರುವ ಶಕ್ತಿಯನ್ನೆಲ್ಲ ಹೀರಿಕೊಂಡಿರುವುದು. ಶಕ್ತಿಯನ್ನು ಪಡೆಯಬೇಕಾದರೆ ಮೊದಲನೆಯ ಕೆಲಸ ಉಪನಿಷತ್ತುಗಳನ್ನು ಸಮರ್ಥಿಸಿ, “ನಾನು ಆತ್ಮ” ಎಂಬುದನ್ನು ನಂಬಬೇಕು. “ಖಡ್ಗ ನನ್ನನ್ನು ಕತ್ತರಿಸಲಾರದು. ಬೆಂಕಿ ನನ್ನನ್ನು ದಹಿಸಲಾರದು. ಗಾಳಿ ನನ್ನನ್ನು ಒಣಗಿಸಲಾರದು. ಸರ್ವಶಕ್ತನು ನಾನು. ಸರ್ವಜ್ಞನು ನಾನು” ಎಂದು ನಂಬಿ. ನಿರ್ಜನಾರಣ್ಯಗಳಿಂದ ಈ ವೇದಾಂತತತ್ತ್ವಗಳು ಹೊರಗೆ ಬರಬೇಕು. ಕೋರ್ಟು ಕಚೇರಿಗಳಲ್ಲಿ, ಉಪದೇಶ ಪೀಠಗಳಲ್ಲಿ ದೀನರ ಜೋಪಡಿಗಳಲ್ಲಿ, ಮೀನನ್ನು ಹಿಡಿಯುತ್ತಿರುವ ಬೆಸ್ತರಲ್ಲಿ, ವ್ಯಾಸಂಗಮಾಡುತ್ತಿರುವ ವಿದ್ಯಾರ್ಥಿಗಳಲ್ಲಿ ಈ ಉಪದೇಶಗಳು ಅನುಷ್ಠಾನ ಯೋಗ್ಯವಾಗಬೇಕು. ಅವರು ಎಲ್ಲಿಯಾದರೂ ಇರಲಿ, ಏನು ಕಸುಬನ್ನಾದರೂ ಮಾಡುತ್ತಿರಲಿ, ಇದು ಪ್ರತಿಯೊಬ್ಬ ಪುರುಷ ಸ್ತ್ರೀ ಬಾಲರನ್ನು ಕರೆಯುವುದು. ಬೆಸ್ತರು ಮತ್ತು ಉಳಿದವರು ಈ ವಿಷಯಗಳನ್ನು ಹೇಗೆ ಅನುಷ್ಠಾನಕ್ಕೆ ತರಬಲ್ಲರು? ಇದಕ್ಕೆ ದಾರಿ ತೋರಿಸಲ್ಪಟ್ಟಿದೆ. ಬೆಸ್ತನು ತಾನು ಆತ್ಮವೆಂದು ತಿಳಿದರೆ ಅವನು ಒಳ್ಳೆಯ ಬೆಸ್ತನಾಗುವನು. ವಿದ್ಯಾರ್ಥಿ ತಾನು ಆತ್ಮನೆಂದು ತಿಳಿದರೆ ಆತ ಉತ್ತಮ ವಿದ್ಯಾರ್ಥಿಯಾಗುವನು.</p>
  <div>ವಿದ್ಯಾಭ್ಯಾಸ ಪ್ರತಿಯೊಂದು ಮನೆಗೂ ಮುಟ್ಟಬೇಕು</div>
  <p>ಭರತಖಂಡದಲ್ಲಿ ಇರುವ ದೋಷದ ಮೂಲವೇ ದರಿದ್ರರ ಶೋಚನೀಯ ಸ್ಥಿತಿ. ಪ್ರತಿಯೊಂದು ಹಳ್ಳಿಯಲ್ಲಿಯೂ ನೀವು ಒಂದು ಪಾಠಶಾಲೆಯನ್ನು ತೆರೆದಿರಿ ಎಂದು ಇಟ್ಟುಕೊಳ್ಳೋಣ. ಆದರೂ ಇದರಿಂದ ಏನೂ ಪ್ರಯೋಜನ ವಿಲ್ಲ. ಶಾಲೆಗೆ ಹೋಗುವ ಬದಲು ಬಡವರ ಮಕ್ಕಳು ಹೊಲದಲ್ಲಿ ತಮ್ಮ ತಂದೆಯ ಸಹಾಯಕ್ಕೆ ಹೋಗುವರು, ಇಲ್ಲವೆ ಏನಾದರೂ ಸಂಪಾದಿಸುವುದಕ್ಕೆ ಪ್ರಯತ್ನಿಸುವರು. ಭರತಖಂಡದಲ್ಲಿ ಇರುವ ಬಡತನ ಇಂತಹುದು. ಈಗ ಬೆಟ್ಟ ಮಹಮ್ಮದನ ಸಮೀಪಕ್ಕೆ ಹೋಗದೆ ಇದ್ದರೆ ಮಹಮ್ಮದನು ಬೆಟ್ಟದ ಸಮೀಪಕ್ಕೆ ಬರಬೇಕು. ಬಡವರ ಮಕ್ಕಳು ಶಿಕ್ಷಣಕ್ಕೆ ಬರದೆ ಇದ್ದರೆ ಶಿಕ್ಷಣ ಅವರ ಹತ್ತಿರ ಹೋಗಬೇಕು. ಹಳ್ಳಿಯಿಂದ ಹಳ್ಳಿಗೆ ಧರ್ಮವನ್ನು ಬೋಧಿ ಸುತ್ತ ಹೋಗುತ್ತಿರುವ ಸಾವಿರಾರು ಮಂದಿ ಏಕಾಗ್ರಚಿತ್ತರಾದ, ತ್ಯಾಗಿಗಳಾದ ಸಂನ್ಯಾಸಿಗಳು ಇರುವರು. ಅವರಲ್ಲಿ ಕೆಲವರನ್ನು ಲೌಕಿಕ ವಿಚಾರಗಳನ್ನು ಕೂಡ ಬೋಧಿಸುವುದಕ್ಕೆ ಒಟ್ಟುಗೂಡಿಸಿದರೆ, ಅವರು ಊರಿನಿಂದ ಊರಿಗೆ ಮನೆ ಯಿಂದ ಮನೆಗೆ ಧಾರ್ಮಿಕ ವಿಚಾರವನ್ನು ಮಾತ್ರವಲ್ಲ, ಲೌಕಿಕ ವಿಷಯಗಳನ್ನು ಕೂಡ ಕಲಿಸಹೋಗುವರು. ಇವರಲ್ಲಿ ಇಬ್ಬರು ಒಂದು ಹಳ್ಳಿಗೆ ಮಾಯಾ ದೀಪ, ಕೃತಕಗೋಳ ಭೂಪಟಗಳೊಂದಿಗೆ ಹೋದರು ಎಂದು ಇಟ್ಟು ಕೊಳ್ಳೋಣ. ಅವರು ಏನೂ ಗೊತ್ತಿಲ್ಲದವರಿಗೆ ಖಗೋಳಶಾಸ್ತ್ರ ಭೂಗೋಳ ಶಾಸ್ತ್ರ ಮುಂತಾದುವುಗಳನ್ನು ಎಷ್ಟೋ ತಿಳಿಸಬಹುದು! ಬೇರೆ ಬೇರೆ ದೇಶಕ್ಕೆ ಸಬಂಧಪಟ್ಟ ಕಥೆಗಳನ್ನು ಹೇಳುವುದರ ಮೂಲಕ ತಮ್ಮ ಇಡೀ ಜೀವಮಾನ ದಲ್ಲೇ ಪುಸ್ತಕಗಳಿಂದ ಗ್ರಹಿಸುವುದಕ್ಕಿಂತ ನೂರು ಪಾಲಿನಷ್ಟು ಹೆಚ್ಚು ಸುದ್ದಿ ಗಳನ್ನು ಕೇಳುವುದರಿಂದ ಅವರು ಗ್ರಹಿಸುವಂತೆ ಮಾಡಬಹುದು. ಆಧುನಿಕ ವಿಜ್ಞಾನಶಾಸ್ತ್ರಗಳ ಸಹಾಯದಿಂದ ಅವರ ಜ್ಞಾನವನ್ನು ಹತ್ತಿಸಿ. ಚರಿತ್ರೆ, ಭೂಗೋಳ, ಸಾಹಿತ್ಯ, ವಿಜ್ಞಾನ ಮತ್ತು ಅವುಗಳೊಂದಿಗೆ ಅತ್ಯಂತ ಗಹನವಾದ ಧಾರ್ಮಿಕ ಸತ್ಯಗಳನ್ನು ಕೂಡ ಬೋಧಿಸಿ.</p>
  <p>ಜೀವನೋಪಾಯದ ಹೋರಾಟದಲ್ಲೆ ನಿರತರಾಗಿ ಅವರಿಗೆ ಜ್ಞಾನೋ ದಯಕ್ಕೆ ಅವಕಾಶವೇ ಇರಲಿಲ್ಲ. ಇಂದಿನವರೆವಿಗೂ ಅವರು ಯಂತ್ರಗಳಂತೆ ಕೆಲಸ ಮಾಡಿದರು. ಬುದ್ಧಿವಂತರಾದ ವಿದ್ಯಾವಂತರ ಗುಂಪು ಅವರ ಶ್ರಮದ ಬಹುಪಾಲು ಪ್ರತಿಫಲವನ್ನು ತೆಗೆದುಕೊಂಡಿತು. ಆದರೆ ಈಗ ಕಾಲ ಬದಲಾಯಿ ಸಿದೆ. ಹಿಂದುಳಿದ ಪಂಗಡದವರು ಕ್ರಮೇಣ ಈ ವಿಷಯದಲ್ಲಿ ಜಾಗ್ರತರಾಗು ತ್ತಿರುವರು. ಮೇಲಿನ ವರ್ಗದವರು ಇನ್ನು ಎಷ್ಟು ಪ್ರಯತ್ನಪಟ್ಟರೂ ಕೆಳಗಿ ನವರನ್ನು ಅಡಗಿಸುವುದಕ್ಕೆ ಆಗುವುದಿಲ್ಲ. ಮೇಲಿನ ವರ್ಗದ ಹಿತರಕ್ಷಣೆ ಈಗ ಕೆಳಗೆ ಇರುವವರಿಗೆ ನ್ಯಾಯವಾದ ಹಕ್ಕನ್ನು ಸಂಪಾದಿಸಿ ಕೊಡುವುದಕ್ಕೆ ಸಹಾಯ ಮಾಡುವುದರ ಮೇಲೆ ನಿಂತಿದೆ. ಆದಕಾರಣವೇ ಜನಸಾಮಾನ್ಯರಲ್ಲಿ ವಿದ್ಯೆ ಹರಡುವ ಕೆಲಸದಲ್ಲಿ ನಿರತರಾಗಿ ಎಂದು ನಾನು ನಿಮಗೆ ಹೇಳುವುದು. “ನೀವು ನಮ್ಮ ಸಹೋದರರು. ನಮ್ಮ ದೇಶದಲ್ಲಿ ಒಂದು ಭಾಗ” ಎಂಬು ದನ್ನು ಅವರ ಮನಮುಟ್ಟುವಂತೆ ಮಾಡಿ. ಅವರಿಗೆ ನಿಮ್ಮಿಂದ ಸಹಾನುಭೂತಿ ದೊರೆತರೆ ಕೆಲಸ ಮಾಡುವುದಕ್ಕೆ ಉತ್ಸಾಹ ನೂರ್ಮಡಿ ಹೆಚ್ಚುವುದು. </p>
  <div>ಮಹಾಕಾರ್ಯಸಾಧನೆಗೆ ಅನುಕಂಪ ಆವಶ್ಯಕ</div>
  <p>ಮಹತ್ಕಾರ್ಯಸಾಧನೆಗೆ ಮೂರು ವಿಷಯಗಳು ಅತ್ಯಾವಶ್ಯಕ. ಮೊದಲನೆ ಯದಾಗಿ ಹೃತ್ಪೂರ್ವಕ ಅವುಗಳಿಗಾಗಿ ಕಾತರಿಸಬೇಕು. ಬುದ್ಧಿಯಲ್ಲೇನಿದೆ? ಯುಕ್ತಿಯಲ್ಲೇನಿದೆ? ಕೆಲವು ಹೆಜ್ಜೆ ಹೋಗುವುದು, ಅಲ್ಲಿ ನಿಲ್ಲುವುದು. ಆದರೆ ಸ್ಫೂರ್ತಿ ಬರುವುದು ಹೃದಯದಿಂದ, ಪ್ರೇಮ ಅತ್ಯಂತ ಅಸಾಧ್ಯವಾದ ಬಾಗಿಲನ್ನು ಕೂಡ ತೆರೆಯುವುದು. ಆದಕಾರಣವೇ ದೇಶಭಕ್ತರಾಗಬೇಕೆಂದು ಬಯಸುವ ನನ್ನ ಸಹೋದರರೇ, ಮೊದಲು ಅನುಕಂಪವನ್ನು ತೋರಿ. ಅನು ಕಂಪವನ್ನು ತೋರುವಿರಾ! ದೇವರ, ಪುಷಿಗಳ, ವಂಶಾನುಗತರಾದ ಲಕ್ಷಾಂತರ ಜನರು ಮೂಢರಿಗಿಂತ ಕನಿಷ್ಟರಾಗಿರುವರೆಂಬುದನ್ನು ನೀವು ಭಾವಿಸಬಲ್ಲಿರಾ? ಲಕ್ಷಾಂತರ ಜನರು ಇಂದು ಉಪವಾಸದಿಂದ ನರಳುತ್ತಿರುವರು, ಅನೇಕ ಶತಮಾನಗಳಿಂದಲೂ ನರಳುತ್ತಿರುವರು, ಎಂಬುದು ನಿಮಗೆ ತೋರುವುದೇ? ಭಾರತಾವನಿಯ ಮೇಲೆ ಮೌಢ್ಯ ಎನ್ನುವುದು ಗಾಢಾಂಧಕಾರದ ಮುಗಿಲಿನಂತೆ ನಿಮಗೆ ಕಾಣುವುದೆ? ಇದರಿಂದ ನಿಮಗೆ ಅಸಮಾಧಾನವಾಗಿದೆಯೆ? ಇದರಿಂದ ನಿಮ್ಮ ಸುಖನಿದ್ರೆಗೆ ಭಂಗ ಬಂದಿದೆಯೇ? ಇದು ನಿಮ್ಮ ರಕ್ತಗತವಾಗಿದೆಯೆ? ಈ ಭಾವ ನಾಡಿಯಲ್ಲಿ ಸಂಚರಿಸಿ ಹೃದಯದ ಸ್ಪಂದನದೊಂದಿಗೆ ಧ್ವನಿಮಾಡು ತ್ತಿದೆಯೇ? ಇದು ನಿಮ್ಮನ್ನು ಹುಚ್ಚರಾಗುವಂತೆ ಮಾಡಿದೆಯೇ? ಸರ್ವನಾಶದ ಘೋರದುಃಖಭಾವ ಒಂದರಿಂದಲೆ ನೀವು ಉನ್ಮತ್ತರಾಗಿ ಇರುವಿರಾ? ನಿಮ್ಮ ಹೆಸರು, ನಿಮ್ಮ ಕೀರ್ತಿ, ನಿಮ್ಮ ಹೆಂಡತಿ, ನಿಮ್ಮ ಮಕ್ಕಳು, ನಿಮ್ಮ ಆಸ್ತಿ, ನಿಮ್ಮ ಸ್ವಂತ ದೇಹವನ್ನು ಕೂಡ ಮರೆತಿರುವಿರಾ? ನೀವು ಇದನ್ನು ಮಾಡಿರು ವಿರಾ? ಇದೇ ಮೊದಲನೇ ಹೆಜ್ಜೆ.</p>
  <div>ಪರಿಹಾರ</div>
  <p>ನೀವು ಕನಿಕರವನ್ನು ತೋರಬಹುದು. ನಿಮ್ಮ ಶಕ್ತಿಯನ್ನು ಕೇವಲ ಬೆಲೆ ಯಿಲ್ಲದ ಮಾತಿನಲ್ಲಿ ಕಳೆಯದೆ ಅವರ ದುಃಖವನ್ನು ಶಮನಮಾಡಿ, ಅವರನ್ನು ಈ ಜೀವಶ್ಶವದಂತೆ ಇರುವ ಸ್ಥಿತಿಯಿಂದ ಸುಧಾರಿಸುವುದಕ್ಕೆ ಯಾವುದಾದ ರೊಂದು ದಾರಿಯನ್ನು, ಅನುಷ್ಠಾನಯೋಗ್ಯವಾದ ಪರಿಹಾರವನ್ನು ನೀವು ಕಂಡುಹಿಡಿದಿರುವಿರಾ? ಆದರೂ ಇದೇ ಅಲ್ಲ. ಎಲ್ಲ ಪರ್ವತೋಪಮ ಆತಂಕಗಳನ್ನು ದಾಟುವಂತಹ ವಜ್ರೋಪಮ ಇಚ್ಛಾಶಕ್ತಿಯು ನಿಮ್ಮಲ್ಲಿ ಇದೆಯೆ? ಇಡೀ ಪ್ರಪಂಚವೇ ನಿಮ್ಮನ್ನು ವಿರೋಧಿಸಿ ಸಶಸ್ತ್ರರಾಗಿ ನಿಂತರೂ, ಯಾವುದು ನಿಮಗೆ ಸರಿಯೆಂದು ತೋರುವುದೊ ಅದನ್ನು ಮಾಡಲು ಸಿದ್ಧ ರಾಗಿರುವಿರಾ? ನಿಮ್ಮ ಹೆಂಡತಿ ಮಕ್ಕಳು ನಿಮಗೆ ವಿರೋಧಿಗಳಾದರೂ ನಿಮ್ಮ ದ್ರವ್ಯವೆಲ್ಲ ನಷ್ಟವಾದರೂ, ನಿಮ್ಮ ಕೀರ್ತಿ ನಶಿಸಿದರೂ, ಆಸ್ತಿ ಮಾಯ ವಾದರೂ, ನೀವು ಹಿಡಿದುದನ್ನು ಬಿಡದೆ ಇರಬಲ್ಲಿರಾ? ಭರ್ತೃಹರಿ ಹೇಳು ವಂತೆ:</p>
  <div>ನಿಂದಂತು ನೀತಿನಿಪುಣಾ ಯದಿ ವಾ ಸ್ತುವಂತು<br/>ಲಕ್ಷ್ಮೀಸ್ಸಮಾವಿಷತು ಗಚ್ಛತು ವಾ ಯಥೇಷ್ಟಂ<br/>ಅದ್ಯೈವ ಮರಣಮಸ್ತು ಯುಗಾಂತರೇವಾ ನ್ಯಾ-<br/>ಯಾತ್ಪಥಃ ಪ್ರವಿಚಲಂತಿ ಪದಂ ನ ದೀರಾಃ</div>
  <p>“ನೀತಿ ನಿಪುಣರು ನಿಂದಿಸಲಿ ಅಥವಾ ಹೊಗಳಲಿ, ಲಕ್ಷ್ಮಿಯು ತನಗಿಷ್ಟ ಬಂದಂತೆ ಬರಲಿ ಅಥವಾ ಹೋಗಲಿ, ಸಾವು ಈಗ ಬರಲಿ, ಅಥವಾ ಇನ್ನೂ ನೂರು ವರ್ಷಗಳಾದಮೇಲೆ ಬರಲಿ, ಸತ್ಯಪಥದಿಂದ ಯಾರು ಒಂದು ಅಂಗುಲವೂ ಹಿಂದೆ ಸರಿಯುವುದಿಲ್ಲವೋ ಅವರೇ ಧೀರರು”. ಇಂತಹ ಸ್ಥಿರತೆ ಇದೆಯೆ? ಈ ಮೂರು ಗುಣಗಳೂ ನಿಮ್ಮಲ್ಲಿ ಇದ್ದರೆ ನಿಮ್ಮಲ್ಲಿ ಪ್ರತಿ ಯೊಬ್ಬರೂ ಕೂಡ ಅದ್ಭುತ ಕಾರ್ಯಗಳನ್ನು ಸಾಧಿಸುವಿರಿ.</p>
  <div>ಕೆಲಸ ಪೂಜೆಯಂತೆ</div>
  <div>“ಕರುಣಾಳು ಬಾ ಬೆಳಕೆ, ದಾರಿ ತೋರೆ”ಂದು ಪ್ರಾರ್ಥಿಸುವ, ಕತ್ತಲೆಯಿಂದ ಬೆಳಕಿನ ಕಿರಣವೊಂದು ಬರುವುದು; ನಮಗೆ ದಾರಿ ತೋರುವುದು. ನೀಡಿದ ಕೈಯೊಂದು ಬರುವುದು. ಹಗಲು ರಾತ್ರಿ ನಮ್ಮಲ್ಲಿ ಪ್ರತಿಯೊಬ್ಬರೂ ಕೂಡ ದಬ್ಬಾಳಿಕೆಗೆ ತುತ್ತಾಗಿ, ಬಡತನ ಪೌರೋಹಿತ್ಯ ಮತ್ತು ದರ್ಪಗಳ ಕೋಟಲೆ ಯಲ್ಲಿ ನರಳುತ್ತಿರುವ ಲಕ್ಷಾಂತರ ಭಾರತೀಯರಿಗಾಗಿ ಪ್ರಾರ್ಥಿಸೋಣ. ಪಂಡಿತರಿಗೆ ಶ್ರೀಮಂತರಿಗೆ ಬೋಧಿಸುವುದಕ್ಕಿಂತ ಅವರಿಗೆ ಬೋಧಿಸಲು ನನಗೆ ಆಸೆ. ನಾನು ಜ್ಞಾನಿಯಲ್ಲ, ತತ್ವವೇತ್ತನಲ್ಲ, ಮಹಾತ್ಮನೂ ಅಲ್ಲ, ನಾನು ದೀನ. ದೀನರನ್ನು ಪ್ರೀತಿಸುತ್ತೇನೆ. ಬಡತನ ಮತ್ತು ಮೌಢ್ಯದ ಪಾಶದಲ್ಲಿ ಎಂದೆಂದಿಗೂ ಸಿಕ್ಕಿಕೊಂಡು ನರಳುತ್ತಿರುವ ಇಪ್ಪತ್ತು ಕೋಟಿ ಭಾರತೀಯರಿಗೆ ಯಾರು ಸಹಾನುಭೂತಿ ತೋರುವರು? ದೀನರಿಗೆ ಯಾರ ಎದೆ ಕರಗುವುದೋ, ಅವನನ್ನು ಮಹಾತ್ಮನೆಂದು ಕರೆಯುತ್ತೇನೆ. ಅವರಿಗೆ ಕರುಣೆಯನ್ನು ತೋರು ವವರು ಯಾರು ಇರುವರು? ಅವರಿಗೆ ವಿದ್ಯೆಯಿಲ್ಲ, ಜ್ಞಾನದ ಬೆಳಕಿಲ್ಲ. ಅವರಿಗೆ ಜ್ಞಾನವನ್ನು ಯಾರು ತರುವರು? ಅವರಿಗೆ ಶಿಕ್ಷಣವನ್ನು ಕೊಡುವು ದಕ್ಕಾಗಿ ಯಾರು ಮನೆಯಿಂದ ಮನೆಗೆ ಹೋಗುವರು? ಆ ನಿರ್ಭಾಗ್ಯರು ನಿಮ್ಮ ದೇವರಾಗಲಿ. ಅವರನ್ನು ಕುರಿತು ಆಲೋಚಿಸಿ, ಅವರ ಮೇಲ್ಮೆಗಾಗಿ ಪ್ರಾರ್ಥಿಸಿ. ಭಗವಂತ ನಿಮಗೆ ದಾರಿ ತೋರುವನು.</div>
  <div>ವಿದ್ಯಾಭ್ಯಾಸ</div>
  <div>ಸ್ವಾಮಿ ವಿವೇಕಾನಂದ</div>
  <div>ಶ್ರೀರಾಮಕೃಷ್ಣಾಶ್ರಮ</div>
  <div>ಮೈಸೂರು-೫೭ಂ 0೨ಂ</div>
  <div>ಎಂಟನೆಯ ಮುದ್ರಣ : ೧೯೯೩</div>
  <div>ಪ್ರಕಾಶಕರು :<br/>ಅಧ್ಯಕ್ಷರು<br/>ಶ್ರೀರಾಮಕೃಷ್ಣಾಶ್ರಮ, ಮೈಸೂರು-೫೭ಂ 0೨ಂ</div>
  <div>ಕಂಪ್ಯೂಟರ್ ಅಕ್ಷರ ಜೋಡಣೆ :<br/>ಶಕ್ತಿ ಡಿಟಿಪಿ ಸೆಂಟರ್, ಜಯನಗರ, ಮೈಸೂರು<br/>ಮುದ್ರಣ :<br/>ರೆಪ್ಲಿಕ ಆಫ್​ಸೆಟ್ ಮುದ್ರಣ, ಬೆಂಗಳೂರು</div>
  <div/>
  <div><br/>ವಿಷಯಾನುಕ್ರಮಣಿಕೆ</div>
  <div>೧.	ಪುರುಷಸಿಂಹರನ್ನು ಮಾಡುವ ವಿದ್ಯಾಭ್ಯಾಸದ <br/>	ಆವಶ್ಯಕತೆ	. . .	೫</div>
  <div>೨.	ವಿದ್ಯಾಭ್ಯಾಸ ತತ್ತ್ವ	. . .	೧ಂ</div>
  <div>೩.	ಶಿಕ್ಷಣ ಕ್ರಮ	. . .	೧೭</div>
  <div>೪.	ಗುರು ಶಿಷ್ಯರು	. . .	೨೪</div>
  <div>೫.	ಶೀಲಪೋಷಣೆಗೆ ವಿದ್ಯಾಭ್ಯಾಸ	. . .	೨೯</div>
  <div>೬.	ಧಾರ್ಮಿಕ ವಿದ್ಯಾಭ್ಯಾಸ	. . .	೩೬</div>
  <div>೭.	ಸ್ತ್ರೀ ಶಿಕ್ಷಣ	. . .	೪೯</div>
  <div>೮.	ಜನಸಾಮಾನ್ಯರ ಶಿಕ್ಷಣ	. . .	೫೫</div>
</html>
