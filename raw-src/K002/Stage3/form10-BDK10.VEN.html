<?xml version="1.0"?>
<html>
  <div/>
  <div>ಭಯದ ಕಾರ್ಯಾಗಾರ</div>
  <p>ತೇಲುತ್ತಿರುವ ಹಿಮಗಡ್ಡೆಯಲ್ಲಿ ನಮಗೆ ಕಾಣಿಸುವ ಅಂಶ ಒಂದು ಭಾಗ ಮಾತ್ರ. ಉಳಿದ ಒಂಬತ್ತು ಅಂಶ ನೀರಿನಲ್ಲಿ ಮುಳುಗಿದ್ದು, ನಮ್ಮ ಸಾಮಾನ್ಯ ದೃಷ್ಟಿಗೆ ಅಗೋಚರ. ಅಂತೆಯೇ ನಮ್ಮ ಹೊರ ಮನಸ್ಸು ಒಂದು ಪಾಲೆಂದಿಟ್ಟುಕೊಂಡರೆ, ಉಳಿದ ಒಂಬತ್ತು ಪಾಲು ಸುಪ್ತ ಮನಸ್ಸು. ಇದರ ಚಟುವಟಿಕೆ, ಅಸ್ತಿತ್ವ ನಮಗೆ ಕಾಣಿಸದು. ನಮ್ಮ ವರ್ತನೆ, ಸ್ವಭಾವ, ಭಾವನೆ ಗಳನ್ನು ಸುಪ್ತಮನಸ್ಸು ಆಳುತ್ತಿರುತ್ತದೆ ಅಥವಾ ನಿಯಂತ್ರಿಸುತ್ತಿರುತ್ತದೆಯೆಂದು ಇಂದು ಮನೋವಿಜ್ಞಾನಿಗಳು ಹೆಚ್ಚುಹೆಚ್ಚಾಗಿ ಹೇಳುತ್ತಾರೆ. ಭಯ, ಯಾತನೆಗಳನ್ನು ಅನುಭವಿಸುವ ನಮಗೆ ಕೆಲವೊಮ್ಮೆ ಅವುಗಳ ಕಾರಣ ತಿಳಿಯುವುದಿಲ್ಲ. ಮನಸ್ಸಿನ ಆಳದ ಸ್ತರಗಳಲ್ಲಿ ಅವುಗಳ ಮೂಲ ಹುದುಗಿರುತ್ತದೆ. ಅಲ್ಲಿಂದಲೇ ಭಯ ನಮ್ಮನ್ನು ತನ್ನ ತಾಳಕ್ಕೆ ತಕ್ಕಂತೆ ಕುಣಿಸುತ್ತದೆ. ಅದೇ ಅದರ ಕಾರ್ಯಾಗಾರ.</p>
  <div>ಭಯ ಬೇತಾಳ</div>
  <p>ಮನುಷ್ಯರಲ್ಲಿ ಹೆಚ್ಚಿನ ಜನ, ಒಂದಲ್ಲ ಒಂದು ತೆರನಾದ ಭಯದಿಂದ ಪೀಡಿತರೆಂದರೆ ತಪ್ಪಿಲ್ಲ. ಕೆಲವೊಮ್ಮೆ ಈ ಭಯ ನಮ್ಮ ಹೊರಮನಸ್ಸಿನಲ್ಲಿ ಅಷ್ಟೊಂದು ಕಾಣಿಸಿಕೊಳ್ಳದಿದ್ದರೂ, ಅಜ್ಞಾತವಾಗಿ ಒಳಗೊಳಗೇ ತನ್ನ ಕೊರೆತವನ್ನು ನಡೆಯಿಸುವುದುಂಟು. ಸಾಮಾನ್ಯ ಭಯ ಒಂದು ಪ್ರಮಾಣದಲ್ಲಿ ನಮ್ಮ ಆತ್ಮರಕ್ಷಣೆ ಹಾಗೂ ಮುಂದಾಲೋಚನೆಗೆ ಬೇಕಾದುದೇ. ಆದರೆ ಅಸಂಗತ ಭಯ ನಮ್ಮನ್ನು ಎಲ್ಲ ವಿಧಗಳಿಂದಲೂ ದುರ್ಬಲಗೊಳಿಸುವ ಒಂದು ರೋಗ. ಅದು ನಮ್ಮಲ್ಲಿ ಶಕ್ತಿ, ಸಾಮರ್ಥ್ಯ ಅಥವಾ ಬಲದ ಅಭಾವವನ್ನು ತೋರಿಸುತ್ತದೆ. ದೈಹಿಕ, ಮಾನಸಿಕ ಮತ್ತು ಆಧ್ಯಾತ್ಮಿಕ ಅನಾರೋಗ್ಯ ಅಥವಾ ಶಕ್ತಿಯ ಅಭಾವವೇ ಎಲ್ಲ ಭಯಗಳಿಗೂ ಮೂಲ. ಅಜ್ಞಾನವು ಇವೆಲ್ಲಕ್ಕೂ ಆದಿಮೂಲ.</p>
  <p>ನಿದ್ರಿಸುತ್ತಿರುವಾಗ ಮನುಷ್ಯರ ರಕ್ತ ಹೀರುವ ಒಂದು ಜಾತಿಯ ಪಿಶಾಚಿಯನ್ನು ಆಂಗ್ಲ ಭಾಷೆಯಲ್ಲಿ ವಾಂಪಾಯರ್ ಎನ್ನುತ್ತಾರೆ. ಅಂಥ ಒಂದು ಪಿಶಾಚಿ ಇದೆ ಎಂದು ಅಲ್ಲಿನ ಜನರು ನಂಬುತ್ತಾರೆ. ಆ ಭೂತ ಅಥವಾ ಪಿಶಾಚಿ ನಿದ್ರಿಸುವಾಗ ನಮ್ಮ ರಕ್ತವನ್ನು ಹೀರಿದರೆ, ಭಯ ಎನ್ನುವ ಕಲ್ಪನೆಯ ಭೂತ ಎಚ್ಚರದಲ್ಲೂ, ಸ್ವಪ್ನದಲ್ಲೂ, ನಿದ್ರೆಯಲ್ಲೂ ರಕ್ತವನ್ನು ಹೀರಿ ನಮ್ಮನ್ನು ದುರ್ಬಲಗೊಳಿಸುತ್ತಿದೆ.</p>
  <p>ಕೊಳೆ, ಕಶ್ಮಲಗಳು ತುಂಬಿದ ಜಾಗದಲ್ಲೇ ರೋಗಾಣುಗಳ ಉತ್ಪತ್ತಿ ಆದಂತೆ ಅಜ್ಞಾನ ತುಂಬಿದ ಮನಸ್ಸಿನಲ್ಲೇ ಅಸಂಗತ ಭಯದ ಉತ್ಪತ್ತಿ, ನಿರ್ಭೀತಿಯ ಜನನವೂ ಮನಸ್ಸಿನಲ್ಲೇ. ಕೆಲವರು ಬಾಲ್ಯದಿಂದಲೇ–ತಂದೆ ತಾಯಂದಿರಿಂದ ಅಥವಾ ಪರಿಸರದಿಂದ ಭಯದ ಭಾವನೆ ಗಳನ್ನು ರೂಢಿಸಿಕೊಂಡು ಬಂದಿರುತ್ತಾರೆ. ಇನ್ನು ಕೆಲವರು ನಿರ್ಭೀತಿಯ ಭಾವನೆಗಳನ್ನು ಚಿಕ್ಕಂದಿ ನಿಂದಲೇ ಅರಗಿಸಿಕೊಂಡಿರುತ್ತಾರೆ.</p>
  <p>ಭಯದ ಭಾವನೆಗಳನ್ನು ಕಿತ್ತೆಸೆದು, ನಿರ್ಭೀತಿಯ ಭಾವನೆಗಳನ್ನೂ, ಧೈರ್ಯ, ಸ್ಥೈರ್ಯ, ಶಕ್ತಿ, ಸಹನೆಯ ಭಾವನೆಗಳನ್ನೂ ನಮ್ಮ ಮನಸ್ಸಿನಲ್ಲಿ ಬಿತ್ತಿ ಬೆಳೆಸಲು ಸಾಧ್ಯ ಎನ್ನುವುದು ಬೆಳಕಿನಷ್ಟು ಸತ್ಯ. ಮನುಷ್ಯನ ಮನಸ್ಸೇ ಆತನ ಅಭಿವೃದ್ಧಿ ಅಭ್ಯುದಯಕ್ಕೂ, ದುಃಖ ದುರಂತಕ್ಕೂ ಕಾರಣ ಎನ್ನುವ ಅನುಭವವಾಣಿ ಹಳೆಯ ಕಾಲದ್ದಾದರೂ, ಅದು ಹೇಳುವ ಸತ್ಯ ನಿತ್ಯನೂತನವಾದುದು. ಎರಡಕ್ಕೆ ಎರಡು ಸೇರಿದರೆ ನಾಲ್ಕು ಎನ್ನುವ ಲೆಕ್ಕಾಚಾರ ಎಲ್ಲ ಕಾಲಕ್ಕೂ ಸತ್ಯವಷ್ಟೆ.</p>
  <div>ಭಯ ತರುವ ಬವಣೆ</div>
  <p>ಭಯ ನಮ್ಮನ್ನು ಆವರಿಸಿದಾಗ ಎದೆ ಬಡಿತ ಹೆಚ್ಚುತ್ತದೆ. ಉಸಿರಾಡಲು ಕಷ್ಟವೆನಿಸುತ್ತದೆ. ನಡುಕ ಉಂಟಾಗುತ್ತದೆ. ‘ಏನೋ ಒಂದು ತರಹ ಆಗುತ್ತದೆ’ ಎನ್ನುತ್ತೇವೆ. ಮೈ ಬೆವರುತ್ತದೆ. ಆಗಾಗ ಶೌಚಗೃಹಕ್ಕೆ ಹೋಗೋಣವೆನಿಸುತ್ತದೆ. ಭಯ ನಮ್ಮ ವಿಚಾರಶಕ್ತಿಯನ್ನೂ ಮೊಟಕು ಗೊಳಿಸುತ್ತದೆ. ಕಿಂಕರ್ತವ್ಯಮೂಢರನ್ನಾಗಿ ಮಾಡುತ್ತದೆ. ದೈಹಿಕವಾಗಿಯೂ, ಮಾನಸಿಕ ವಾಗಿಯೂ ನಮ್ಮನ್ನು ದುರ್ಬಲಗೊಳಿಸುತ್ತದೆ. ನಮ್ಮ ಆತ್ಮವಿಶ್ವಾಸವನ್ನು ಅಲುಗಾಡಿಸುತ್ತದೆ. ಯಾವುದೇ ಕಾರ್ಯವನ್ನು ಕೈಗೊಂಡು ಅದನ್ನು ಯಶಸ್ವಿಯಾಗಿ ಮುಗಿಸಲು ತಡೆ ಒಡ್ಡುತ್ತದೆ. ಇಚ್ಛಾಶಕ್ತಿ, ಸ್ಮೃತಿಶಕ್ತಿಗಳು ದುರ್ಬಲವಾಗಲೂ ಭಯವೇ ಕಾರಣ. ಅದೇ ಎಲ್ಲೆಲ್ಲೂ ಸೋಲಿನ ಎಡೆಗೆ ನಮ್ಮನ್ನು ತಳ್ಳುತ್ತದೆ. ಸದ್ಭಾವನೆ, ಪ್ರೀತಿ, ವಿಶ್ವಾಸ, ಸ್ನೇಹ, ಕರುಣೆಗಳನ್ನು ಇಲ್ಲವಾಗಿಸು ತ್ತದೆ. ನಿದ್ರಾಹೀನತೆ, ಬುದ್ಧಿಭ್ರಮೆ, ರಕ್ತದ ಏರೊತ್ತಡವೇ ಮೊದಲಾದ ರೋಗಗಳಿಗೆ ಆಹ್ವಾನ ವೀಯುತ್ತದೆ.</p>
  <p>ರೂಢಮೂಲವಾದ ಕೆಲವೊಂದು ಭಯದಿಂದ ಮನುಷ್ಯರಲ್ಲಿ ವಿಪರೀತ ವರ್ತನೆಗಳುಂಟಾಗು ತ್ತವೆ. ಭಯಗ್ರಸ್ತರಾದ ಜನ ಮಾಡದ ಪಾತಕಗಳಿಲ್ಲ. ವರ್ಷ ಒಂದರಲ್ಲಿ ಹಾವಿನಿಂದ ಕಚ್ಚಿಸಿ ಕೊಂಡು ಒಬ್ಬ ವ್ಯಕ್ತಿ ಸತ್ತರೆ, ಮನುಷ್ಯನ ಭಯಕ್ಕೆ ಒಂದು ಲಕ್ಷ ಹಾವುಗಳು ಬಲಿಯಾಗುವುವೆಂ ಬುದು ಒಬ್ಬ ತಜ್ಞನ ಅಂಬೋಣ. ನಾಗರಿಕರೆನಿಸಿಕೊಂಡ ಜನರೂ ಭಯದಿಂದ, ಅತ್ಯಂತ ಹೇಯವೂ ಹೀನವೂ ಆದ ಕೃತ್ಯಗಳನ್ನೆಸಗುತ್ತಾರೆ. ಕೊಲೆ, ಸುಲಿಗೆ ಮಾಡುತ್ತಾರೆ; ಯುದ್ಧದ ಕಿಡಿ ಯನ್ನೂ ಹೊತ್ತಿಸುತ್ತಾರೆ. ಇವೆಲ್ಲವುಗಳ ಹಿನ್ನೆಲೆಯಲ್ಲಿ, ಮನುಷ್ಯರ ಮನಸ್ಸಿನ ಆಳದಲ್ಲಿ ಹುದು ಗಿದ್ದು ಕೆಲಸ ಮಾಡುವ ಸೂಕ್ಷ್ಮಾತಿಸೂಕ್ಷ್ಮ ಕಾರಣವೇ ಭಯ.</p>
  <p>ಇಂದಿನ ಜಗತ್ತಿನಲ್ಲಿ ಎತ್ತ ನೋಡಿದರೂ ಭಯವೆಗ್ಗಳಿಸುತ್ತಿದೆ. ಅಮೇರಿಕಾ ಎಂದರೆ ಪ್ರಗತಿ ಶೀಲ ರಾಷ್ಟ್ರಗಳಿಗೆ ಭೀತಿ. ಅರಬರಿಗೆ ಯಹೂದಿಗಳ ಭೀತಿ. ಯಹೂದಿಗಳಿಗೆ ಅರಬರ ಭೀತಿ. ಬಿಳಿ ಜನರಿಗೆ ಕರಿ ಜನರ ಭೀತಿ, ಕರಿ ಜನರಿಗೆ ಬಿಳಿ ಜನರ ಭೀತಿ. ಎಲ್ಲ ಸ್ತರಗಳಲ್ಲೂ– ರಾಷ್ಟ್ರೀಯ, ಅಂತಾರಾಷ್ಟ್ರೀಯ, ಸಾಮಾಜಿಕ, ಜಾತೀಯ ಮತ್ತು ಧಾರ್ಮಿಕ, ಸಂಕುಚಿತ ಸ್ವಾರ್ಥದ ಕಾರಣ ದಿಂದ ಭೀತಿಯನ್ನು ಬೆಳೆಸಲಾಗುತ್ತಿದೆ.</p>
  <p>ಭಯದಿಂದ ಸಂಶಯ, ಸಂಶಯದಿಂದ ಕೋಪ, ಕೋಪದಿಂದ ಹಿಂಸೆ, ಹಿಂಸೆಯಿಂದ ಸರ್ವ ನಾಶಕ ದುರಂತಗಳೇ ಉಂಟಾಗುವುವು. ಶತಮಾನಗಳಿಂದ ರೂಢಿಸಿಕೊಂಡು ಬಂದ ಉದಾತ್ತ ಗುಣಗಳನ್ನು ಈ ಭಯ ನಾಶಮಾಡಿ ಬಿಡುವುದು. ವಿಚಾರಶಕ್ತಿಯನ್ನೂ, ಕಾರ್ಯನಿಷ್ಠೆಯನ್ನೂ ಹಾಳುಗೆಡಹುವುದು. ಹೀಗೆ ಮನುಷ್ಯರನ್ನು ಪಶುವಿಗಿಂತಲೂ ಕೆಳಕ್ಕೆಳೆಯುವುದು ಈ ಭಯ.</p>
  <p>ಭಯದ ಮೂಲವಿರುವುದು ಆಕಾಶದ ಯಾವುದೇ ಮೂಲೆಯಲ್ಲಲ್ಲ. ಆಕಾಶದಿಂದ ಬಾಂಬು ಗಳು ಉದುರಿದರೂ, ಕಾರ್ಖಾನೆಗಳಲ್ಲಿ ಅವು ತಯಾರಾಗಿದ್ದರೂ, ಮನುಷ್ಯನ ಮನಸ್ಸಿನಲ್ಲಿರುವ ಭಯವೇ ಅದರ ಮೂಲ ಕಾರಣ. ಆದುದರಿಂದ ಅಲ್ಲಿಂದಲೇ ಅದನ್ನು ಉಚ್ಚಾಟನೆ ಮಾಡಬೇಕು. ಒಂದು ರಾಷ್ಟ್ರದ ಭೀತಿ ಅಲ್ಲಿರುವ ವ್ಯಕ್ತಿಗಳ ಒಟ್ಟು ಭೀತಿಯ ಮೊತ್ತ! ಒಬ್ಬ ನಿರ್ಭೀತಿಯ ಮಹಾವೀರ ತನ್ನ ಬದುಕಿನಲ್ಲಿ ಧೈರ್ಯ, ಪರಾಕ್ರಮ, ಉನ್ನತ ಆದರ್ಶಗಳ ಮೂಲಕ ಜನಾಂಗದ ಭೀತಿಯನ್ನೇ ದೂರ ಮಾಡಬಲ್ಲ. ಸ್ವಾಮಿ ವಿವೇಕಾನಂದರ ಜೀವನದಲ್ಲೂ, ಗಾಂಧೀಜಿಯವರ ಜೀವನದಲ್ಲೂ ನಾವು ಕಾಣುವುದು ಇದನ್ನೇ ಅಲ್ಲವೇ? ಬ್ರಿಟಿಷರ ಗುಂಡುಗಳಿಗೆ ಭಾರತೀಯರು ಬೆದರುವುದು ನಿಂತಾಗ ಅವರು ಭಾರತವನ್ನೇ ಬಿಟ್ಟು ತೊಲಗಬೇಕಾಯಿತು.</p>
  <div>ಭಯದ ವೈವಿಧ್ಯ</div>
  <p>ರಾಜನು ಕಾಲಕ್ಕೆ ಕಾರಣನಾಗುತ್ತಾನೆಂಬ ಪಿತಾಮಹ ಭೀಷ್ಮರ ವಚನದಂತೆ ಮುಖಂಡರು, ಅಧಿಕಾರಸ್ಥಾನದಲ್ಲಿರುವವರು, ಜನರ ಬದುಕಿನಲ್ಲಿ ಬದಲಾವಣೆಗಳನ್ನು ತರಬಲ್ಲರು. ಜನ ಮಾನಸದಲ್ಲಿ ಸಮರಸ, ಸಹಕಾರದ ಭಾವನೆಗಳನ್ನು, ನಿರ್ಭೀತಿಯ ಭಾವನೆಗಳನ್ನು ಬಿತ್ತಬಲ್ಲರು. ಈ ದೇಶಕ್ಕೆ ದಂಡೆತ್ತಿ ಬಂದ ದಾಳಿಕಾರರೂ, ವಿದ್ವಾಂಸರಾದ ಪ್ರವಾಸಿಗಳೂ, ಕೆಲವು ರಾಜರ ಆಳ್ವಿಕೆಯಲ್ಲಿ ಇಲ್ಲಿನ ಜನರ ಪರಮಶ್ರೇಷ್ಠ ಚಾರಿತ್ರ್ಯವನ್ನು ಕಂಡು ಕೊಂಡಾಡಿದ್ದಾರೆ. ಆದರೆ ಪಟ್ಟಭದ್ರ ಹಿತಾಸಕ್ತಿಯ, ದೂರದೃಷ್ಟಿ ಇಲ್ಲದ, ದೀನದಲಿತರ ಬಗೆಗೆ ನಿಜವಾದ ಕಳಕಳಿ ಇಲ್ಲದ, ನಾನಾ ತೆರನಾದ ಒತ್ತಡಗಳಿಗೊಳಗಾದ ಮುಖಂಡರಾದರೋ ಏನು ಮಾಡಬಲ್ಲರು? ಜಾತಿ ಮತ ಗುಂಪುಗಳಲ್ಲಿ ಪರಸ್ಪರ ಭೀತಿಯನ್ನುಂಟುಮಾಡಿಯೇ ತಮ್ಮ ಸ್ಥಾನಚ್ಯುತಿಯ ಭೀತಿಯಿಂದ ಪಾರಾಗಲು ಅವರು ಯತ್ನಿಸುತ್ತಾರೆ. ತಾವೇ ಭೀತರಾದವರು ನಿರ್ಭೀತಿಯ ಆದರ್ಶವನ್ನು ಇತರ ರಿಗೆ ತೋರಬಲ್ಲರೇ? ಜಗತ್ತನ್ನು ಸರಿಪಡಿಸಲು ನಮ್ಮ ನಿಮ್ಮಿಂದ ಸಾಧ್ಯವಿಲ್ಲ. ಪ್ರಯತ್ನಿಸಿದರೆ ಸ್ವಲ್ಪಮಟ್ಟಿಗೆ ನಮ್ಮನ್ನು ನಾವು ತಿದ್ದಿಕೊಳ್ಳಬಹುದು. ‘ನಿನ್ನನ್ನು ನೀನು ಸರಿಪಡಿಸಿಕೊಂಡರೆ ಜಗತ್ತಿನಲ್ಲಿ ಒಬ್ಬ ಮೂರ್ಖ ಕಡಿಮೆಯಾದ’ ಎಂದನಂತೆ ಕಾರ್ಲೈಲ್. ಅಂತೆಯೇ ವೈಯಕ್ತಿಕ ನೆಲೆಯಲ್ಲಿ ಭೀತಿಯನ್ನು ಹೊಡೆದೋಡಿಸಲು ಪ್ರಯತ್ನಿಸಿದ್ದಾದರೆ ಸಮಾಜ ತನ್ನಿಂದ ತಾನೇ ಭಯ ಮುಕ್ತವಾಗುತ್ತದೆ.</p>
  <p>ವೈಯಕ್ತಿಕ ನೆಲೆಯಲ್ಲಿ ಎಲ್ಲರನ್ನೂ ಕಾಡುತ್ತಿರುವ ಭೀತಿಯ ಬಹುಮುಖಗಳು ಇಲ್ಲಿವೆ–</p>
  <p>ನಾನಾ ತೆರನಾದ ರೋಗಗಳ ಭಯ</p>
  <p>ವಿಷಜಂತುಗಳ ಭಯ</p>
  <p>ಭೂತ, ಪ್ರೇತ, ಪಿಶಾಚಿಗಳ ಭಯ</p>
  <p>ಮಂತ್ರ, ಮಾಟಗಳ ಭಯ</p>
  <p>ಮಡಿಮೈಲಿಗೆಯ ಭಯ</p>
  <p>ಬಡತನ, ದೈನ್ಯಾವಸ್ಥೆಗಳ ಭಯ</p>
  <p>ಪ್ರೀತಿಪಾತ್ರ ವ್ಯಕ್ತಿಗಳ ಅಗಲಿಕೆಯ ಭಯ</p>
  <p>ವ್ಯಾಪಾರ, ಉದ್ಯಮಗಳಲ್ಲಿ ಸೋಲಿನ ಭಯ</p>
  <p>ವಿದ್ಯಾರ್ಥಿಗಳಿಗೆ ಪರೀಕ್ಷೆಯ ಭಯ</p>
  <p>ರಹಸ್ಯವಾಗಿ ಮಾಡಿದ ತಪ್ಪು ಇತರರಿಗೆ ತಿಳಿದೀತೆಂಬ ಭಯ</p>
  <p>ನಂಬಿದವರು ಮೋಸ ಮಾಡಿದರೆ ಎಂಬ ಭಯ</p>
  <p>ವಿರೋಧಿಗಳ ಸೇಡಿನ ಭಯ</p>
  <p>ಸಾಲಗಾರನಾಗಿಬಿಡುವ ಭಯ</p>
  <p>ಸಾಲದ ಭಾರದಿಂದ ಪಾರಾಗಲು ಸಾಧ್ಯವಿಲ್ಲವೆಂಬ ಭಯ</p>
  <p>ಸಂಪತ್ತನ್ನು ಸರಕಾರವು ಕಿತ್ತುಕೊಳ್ಳಬಹುದೆಂಬ ಭಯ</p>
  <p>ದರೋಡೆಕೋರರ ಮತ್ತು ಕಳ್ಳಕಾಕರ ಭಯ</p>
  <p>ಯುದ್ಧ ಹಾಗೂ ಭೀಕರ ಅಸ್ತ್ರಗಳ ಭಯ</p>
  <p>ಪರಿಸರ ಮಾಲಿನ್ಯದ ಭಯ</p>
  <p>ಸಾವಿನ ಭಯ, ನರಕದ ಭಯ</p>
  <p>ಇತ್ಯಾದಿ ನಾನಾ ತೆರನಾದ ಭಯಗಳು</p>
  <p>ಭಯದ ಭಯಂಕರ ಪಾಶವು ಜೀವಿಯನ್ನು ಹೇಗೆ ಕಂಗೆಡಿಸುತ್ತದೆ ಎಂದು ಬಲ್ಲಿರಾ?</p>
  <div>ಬೆಚ್ಚಿದರೆ, ಬೆದರಿದರೆ</div>
  <p>ನಾಗರಹಾವಿನ ಬಿಚ್ಚಿದ ಹೆಡೆಯನ್ನೂ, ಕ್ರೂರದೃಷ್ಟಿಯನ್ನೂ ಕಂಡ ಇಲಿಯು ಹೆದರಿಕೆಯಿಂದ ಅರ್ಧಸತ್ತಂತಾಗಿ ಚಲನಹೀನವಾಗಿಬಿಡುತ್ತದೆ!</p>
  <p>ಹುಲಿಯ ಕ್ರೂರದೃಷ್ಟಿಗೆ ಸಿಲುಕಿ, ಬಹಳಷ್ಟು ಎತ್ತರದಲ್ಲಿದ್ದರೂ, ತಾನು ಗಟ್ಟಿಯಾಗಿ ಹಿಡಿದು ಕೊಂಡ ಮರದ ಕೊಂಬೆಯನ್ನು ಬಿಟ್ಟು ಭಯದಿಂದ ನಡುಗುತ್ತ, ಕಪಿಯು ಹುಲಿಯ ಸಮೀಪ ಬಂದು ಬಿದ್ದುಬಿಡುತ್ತದೆ!</p>
  <p>ಕುಂಟು ಸಿಂಹದ ಗರ್ಜನೆಯನ್ನು ಕೇಳಿದ ಜಿಂಕೆ ಭಯಗ್ರಸ್ತವಾಗಿ, ದಿಕ್ಕೆಟ್ಟು ಓಡಲಾರಂಭಿಸು ತ್ತದೆ. ವೇಗವಾಗಿ ಓಡಿ ಆಪತ್ತಿನಿಂದ ತಪ್ಪಿಸಿಕೊಳ್ಳುವ ಸಾಮರ್ಥ್ಯ ಅದಕ್ಕಿದೆ. ಯಾವ ಕಡೆಯಿಂದ ಸಿಂಹದ ಗರ್ಜನೆ ಕೇಳಿಸುತ್ತಿದೆ ಯಾವ ದಿಕ್ಕಿನಲ್ಲಿ ಓಡಿದರೆ ಕ್ಷೇಮ ಎಂಬುದನ್ನೂ ಅದು ಯೋಚಿ ಸದೆ, ಭಯವಿಹ್ವಲವಾಗಿ ದಿಕ್ಕು ಕೆಟ್ಟಂತೆ ಓಡುತ್ತ ಸಿಂಹದ ಸಮೀಪವೇ ಬಂದು ಬೀಳುತ್ತದೆ!</p>
  <p>ಇಲಿಯು ಹಾವನ್ನು ಕಂಡು ಹೆದರುವುದಾಗಲಿ, ಕಪಿಯು ಹುಲಿಯ ಕ್ರೂರ ದೃಷ್ಟಿಯನ್ನು ಕಂಡು ತತ್ತರಿಸುವುದಾಗಲಿ, ಜಿಂಕೆಯು ಸಿಂಹದ ಗರ್ಜನೆಯನ್ನು ಕೇಳಿ ಭಯಗ್ರಸ್ತವಾಗುವು ದಾಗಲಿ ಸಹಜ ಪ್ರತಿಕ್ರಿಯೆಗಳೆ. ಭಯವು ಮುಂದಾಲೋಚನೆ ಮತ್ತು ಆತ್ಮರಕ್ಷಣೆಗೆ ಬೇಕಾದ ಒಂದು ಹುಟ್ಟುಗುಣವೆ. ಆದರೆ ಮಿತಿಮೀರಿದ ಭಯ ಹೇಗೆ ಘಾತುಕವಾಗುತ್ತದೆಂಬುದು ತಿಳಿಯ ಬೇಕಾದ ಅಂಶ.</p>
  <p>ಕತ್ತಲಲ್ಲಿ ಏನನ್ನೋ ಅಸ್ಪಷ್ಟವಾಗಿ ಕಂಡು, ಭೂತ-ಪಿಶಾಚಿಗಳ, ಕಳ್ಳಕಾಕರ ಕಲ್ಪನೆಯ ಭಯ ದಿಂದ, ಕೂಗಿಕೊಳ್ಳಲೂ ಆಗದೇ ತತ್ತರಿಸುವವರಿದ್ದಾರೆ!</p>
  <p>‘ನನಗೆ ಭೂತಪ್ರೇತಗಳ ಅಸ್ತಿತ್ವದಲ್ಲಿ ನಂಬಿಕೆ ಇಲ್ಲ. ಆದರೆ ರಾತ್ರಿಹೊತ್ತು, ಒಬ್ಬನೇ ಸಂಚಾರ ಮಾಡಲು ಭಯ–ಯಾರೋ ಹಿಂಬಾಲಿಸಿದಂತಾಗುತ್ತದೆ’ ಎಂದರಂತೆ ಮಹನೀಯ ರೊಬ್ಬರು! ‘ರಾಹುಕಾಲ ಗುಳಿಕಕಾಲ ಎಲ್ಲ ಮೂಢನಂಬಿಕೆ. ಆದರೆ ಯಾವ ಶುಭಕಾರ್ಯವನ್ನೂ ಆ ವೇಳೆಯಲ್ಲಿ ಮಾಡಲಾಗುವುದಿಲ್ಲ, ಹೆಂಗಸರು ಮಕ್ಕಳ ಮನಸ್ಸು ನೋಯಿಸಲು ಇಚ್ಛೆ ಇಲ್ಲ’ ಎಂದರಂತೆ ಇನ್ನೊಬ್ಬ ಮಹನೀಯರು!</p>
  <p>ನಮ್ಮ ಹಲವಾರು ಭಯದ ಭಾವನೆಗಳು ಶೈಶವದಿಂದಲೇ ನಮಗೆ ಬಳುವಳಿಯಾಗಿ ಬಂದಿರು ತ್ತದೆ. ಆ ಭಾವನೆಗಳು ಮನಸ್ಸಿನ ಆಳದಲ್ಲಿ ಉಳಿದುಕೊಂಡಿರುತ್ತವೆ. ನಾವು ಅವುಗಳನ್ನು ಬಿಟ್ಟು ಬಿಡಲು ಯತ್ನಿಸಿದರೂ ಅವು ನಮ್ಮನ್ನು ಸುಲಭವಾಗಿ ಬಿಡಲಾರವು. ಅವು ಸುಮ್ಮನೆ ಕುಳಿತಿರಲೂ ಆರವು. ಅಜ್ಞಾತವಾಗಿ ಅವು ನಮ್ಮ ಮುನ್ನಡೆಯ ಪಥದಲ್ಲಿ ತಡೆ, ತೊಂದರೆಗಳನ್ನು ಒಡ್ಡುತ್ತವೆ.</p>
  <p>ಇನ್ನೂ ಚೆನ್ನಾಗಿ ಪರಿಣತಿ ಪಡೆಯದ ಸೈಕಲ್ ಸವಾರ ಎದುರುಗಡೆ ಬರುವ ವಾಹನಗಳನ್ನು ಕಂಡು ಗಾಬರಿಯಾಗಿ, ಸೈಕಲ್ ಎಲ್ಲಿ ಚರಂಡಿಯಲ್ಲಿ ಬೀಳುವುದೊ ಎಂಬ ಭಯಕ್ಕೊಳಗಾದಾಗ, ಅದು ಚರಂಡಿಯ ದಾರಿಯನ್ನೇ ಹಿಡಿಯುತ್ತದೆ!</p>
  <p>ಪರೀಕ್ಷೆ ಬರೆಯುವಾಗ ಓದಿದ್ದೆಲ್ಲ ಎಲ್ಲಿ ಮರೆತುಹೋಗುವುದೋ ಏನೋ! ಎಂದು ಭಯ ಪಡುವ ವಿದ್ಯಾರ್ಥಿಗಳು ಚೆನ್ನಾಗಿ ಓದಿದ್ದರೂ, ಪರೀಕ್ಷಾ ಸಮಯದಲ್ಲಿ ಮುಖ್ಯ ಸಂಗತಿಗಳನ್ನು ಮರೆತು ಪರೀಕ್ಷಾಭವನದಿಂದ ಬಂದ ಮೇಲೆ, ‘ಅಯ್ಯೋ, ಗೊತ್ತಿದ್ದೂ ಮರೆತುಬಿಟ್ಟೆನಲ್ಲ’ ಎಂದು ಪರಿತಾಪಪಡುವುದುಂಟು! ಪರೀಕ್ಷಾಭಯದಿಂದ ವಿದ್ಯಾರ್ಥಿಗಳು ಎಷ್ಟೊಂದು ಸಂಕಟ ಪಡುತ್ತಾರೆ! ಈ ಭಯ ಅವರನ್ನು ಹೇಗೆ ತಪ್ಪು ದಾರಿಯಲ್ಲಿ ನಡೆಯಲು ಪ್ರೇರಣೆಯನ್ನೀಯುತ್ತಿದೆ ಎಂಬುದನ್ನು ವಿವರಿಸಬೇಕಿಲ್ಲ. ಈ ಭಯವನ್ನು ದೂರಮಾಡಲು ಸಾಧ್ಯವಿಲ್ಲವೆ?</p>
  <div>ಉದ್ವೇಗದ ಉರುಳು</div>
  <p>ಭಯ ಉದ್ವೇಗಗಳು ಸೇರಿಕೊಂಡಾಗ ನಾವು ಕಲ್ಪಿಸಿಕೊಳ್ಳುವ ಅಪಾಯದ ಚಿತ್ರಗಳು ಕಾರ್ಯ ರೂಪಕ್ಕೆ ಬಂದುಬಿಡುತ್ತವೆ!</p>
  <p>ಅವರು ಒಳ್ಳೆಯ ಸಂಭಾಷಣಾಚತುರರು. ಅದು ಅವರ ಮೊದಲ ಭಾಷಣ. ಸಭೆಯಲ್ಲಿ ಭರ್ಜರಿಯಾದ ಉಪನ್ಯಾಸ ನೀಡಲು ಅವರು ಸಂಕಲ್ಪಿಸಿದ್ದರು. ಸಾಕಷ್ಟು ಸಿದ್ಧತೆಯನ್ನೂ ಮಾಡಿ ದ್ದರು. ನಿಲುಗನ್ನಡಿಯ ಎದುರು ನಿಂತು ಹಾವಭಾವ ಅಭಿನಯ ಮಾಡುತ್ತ ಮುಖಭಾವಪ್ರಕಾಶದ ಕಲೆಯನ್ನೂ ಅಭ್ಯಸಿಸಿದ್ದರು. ಮನೆ ಮಂದಿಯನ್ನು ಒಂದೆಡೆ ಕೂಡಿಸಿ, ಅವರೆದುರು ಭಾಷಣ ಬಿಗಿದು ತಯಾರಿ ನಡೆಸಿದ್ದರು. ಉತ್ತಮ ಪೋಷಾಕನ್ನು ಧರಿಸಿ ಮುಗುಳುನಗೆಯನ್ನು ಬೀರುತ್ತ, ಗಾಂಭೀರ್ಯದ ನಡೆಯಿಂದ ಆತ್ಮವಿಶ್ವಾಸವನ್ನು ಹೊಂದಿದವರಾಗಿಯೇ ಸಭೆಯನ್ನು ಪ್ರವೇಶಿಸಿ ದರು. ಎಲ್ಲರೂ ಕುತೂಹಲದಿಂದ ಅವರ ಭಾಷಣ ಕೇಳುವುದಕ್ಕಾಗಿ ಅವರನ್ನೇ ದಿಟ್ಟಿಸಿ ನೋಡುತ್ತ ಕುಳಿತರು. ತುಂಬಿದ ಸಭೆಯನ್ನು ಕಂಡಾಗ ನೂರಾರು ದೃಷ್ಟಿಗಳು ಅವರನ್ನು ತಿವಿಯುತ್ತಿರುವಂತೆ ಭಾಸವಾಗಬೇಕೆ? ಅವರ ತುಟಿ ಒಣಗತೊಡಗಿತು. ಹಾವು ನಾಲಗೆಯನ್ನು ಹೊರಚಾಚುವಂತೆ ಅವರು ಆಗಾಗ ನಾಲಗೆಯಿಂದ ತಮ್ಮ ಒಣಗಿದ ತುಟಿಗಳನ್ನು ಸವರಿಕೊಂಡರು. ಮುಖದಲ್ಲಿ ಒಂದು ತೆರನಾದ ಕಳವಳದ ಛಾಯೆ ಕಾಣಿಸಿತು. ಎದ್ದುನಿಂತು ಮಾತನಾಡಹೊರಟಾಗ ಕೃತಕ ಕೆಮ್ಮು ಅವರ ಸಂಕಟವನ್ನು ಮರೆಮಾಚಲು ಸಹಕರಿಸಿತು. ಚಳಿಗಾಲವಾಗಿದ್ದರೂ ಮೈ ಬೆವತು ಹೋಗಿತ್ತು! ಮುಕ್ಕಾಲು ಗಂಟೆ ಮಾಡಬೇಕಿದ್ದ ಭಾಷಣವನ್ನು ಹತ್ತು ನಿಮಿಷದಲ್ಲೇ ಮುಗಿಸಿ, ದೇಹಾಲಸ್ಯದ ನೆವದಿಂದ ಬೇಗನೆ ಮನೆಗೆ ಸಾಗಿದರು!</p>
  <p>‘ಎಷ್ಟೇ ಜನರಿದ್ದರೂ ಕುಳಿತು ಸಂಭಾಷಿಸಲು ಕಷ್ಟವಿಲ್ಲ. ಆದರೆ ಸಭೆಯ ಎದುರು ನಿಂತಾಗ ಏನೋ ಒಂದು ತರಹ ಆಗಿಬಿಡುತ್ತದೆ’ ಎನ್ನುತ್ತಾರವರು!</p>
  <p>ಮಾಡುವ ಯಾವುದೇ ಕೆಲಸ ಭಯದಿಂದಲೇ, ಉದ್ವೇಗದ ಬಿರುಸಿನಿಂದಲೇ ಅಸ್ತವ್ಯಸ್ತವಾಗು ವುದು, ಹಾಳಾಗುವುದು.</p>
  <p>ಮುಂಜಾನೆ ಹೊಲದಲ್ಲಿ ಕೆಲಸಕ್ಕಾಗಿ ಹೊರಟ ರೈತನೊಬ್ಬ ಕೋಣೆಯ ಮೂಲೆಯಲ್ಲಿ ಚೀಲ ದಲ್ಲಿಟ್ಟಿದ್ದ ಬಿತ್ತನ್ನು ಬುಟ್ಟಿಯಲ್ಲಿ ತುಂಬಿಸಿಕೊಂಡು ಹೊರಟ. ಚೀಲವನ್ನು ಸಮೀಪಿಸಿದಾಗ ಕಾಲುಬೆರಳಿಗೆ ಮುಳ್ಳು ಚುಚ್ಚಿದ ಅನುಭವವಾಗಿತ್ತು. ಸಂಜೆಯವರೆಗೂ ಹೊಲದಲ್ಲಿ ದುಡಿದು ಉಳಿದ ಬಿತ್ತನ್ನು ಹಿಂದೆ ತಂದು ಆ ಚೀಲದೊಳಗೇ ಸುರುವಿದ. ಆಗ ಅಲ್ಲಿದ್ದ ನಾಗರಹಾವು ‘ಬುಸ್​’ ಎಂದಿತು. ಬೆಳಗಿನ ಹೊತ್ತು ಮುಳ್ಳು ಚುಚ್ಚಿದಂತಾದ ಅನುಭವವನ್ನು ನೆನಪಿಸಿಕೊಂಡು ಆ ಹಾವೇ ಕಚ್ಚಿದ್ದಿರಬೇಕು ಎಂಬ ಭಯದಿಂದ ಅಲ್ಲೇ ಕುಸಿದುಬಿದ್ದ! ಸತ್ತೇಹೋದ! ಹಾವಿನ ವಿಷದಿಂದ ಅವನು ಸತ್ತದ್ದಲ್ಲ; ಭಯದಿಂದಲೇ ಸತ್ತ!</p>
  <p>ಭಯದ ದುಷ್ಪರಿಣಾಮವನ್ನು ಧ್ವನಿಸುವ ಕತೆಯೊಂದಿದೆ–</p>
  <p>ಒಮ್ಮೆ ಯಮಧರ್ಮ ಭೂಲೋಕದಿಂದ ನಾನೂರು ಜೀವಿಗಳನ್ನು ತನ್ನ ಲೋಕಕ್ಕೆ ಕರೆತರು ವಂತೆ ದೂತರಿಗೆ ಆಜ್ಞೆಯನ್ನು ನೀಡಿದ. ಯಮನ ದೂತರು ವಿವಿಧ ರೋಗಾಸ್ತ್ರಗಳನ್ನು ಉಪ ಯೋಗಿಸಿ ನಾನೂರು ಜೀವಿಗಳನ್ನು ಕೊಲ್ಲಲು ವ್ಯವಸ್ಥೆ ಮಾಡಿದರು. ಆದರೆ ನಾನೂರು ಜೀವಿಗಳ ಬದಲು ಎಂಟುನೂರು ಜೀವಿಗಳನ್ನು ಅವರು ಕರೆತಂದಾಗ, ‘ನನ್ನ ಆಜ್ಞೆಗೆ ವಿರೋಧವಾಗಿ ಏಕೆ ವರ್ತಿಸಿದಿರಿ?’ ಎಂದು ಯಮಧರ್ಮ ದೂತರನ್ನು ಗದರಿಸಿದ. ದೂತರು ಇಂತೆಂದರು : ‘ಮಹಾ ಪ್ರಭು, ನಾವು ನಾನೂರು ಮಂದಿಯನ್ನೇ ಕೊಂದೆವು. ಉಳಿದ ನಾನೂರು ಮಂದಿ ಭಯದಿಂದಲೇ ಪ್ರಾಣಬಿಟ್ಟರು!’</p>
  <p>ಭಯದ ಸ್ವರೂಪ, ಸ್ವಭಾವ ಮತ್ತು ಅದು ನಮ್ಮನ್ನು ದುರಂತಕ್ಕೆಳೆಯುವ ವಿಧಾನದ ಅಲ್ಪಸ್ವಲ್ಪ ಪರಿಚಯ ಈಗ ನಿಮಗಾಗಿರಬೇಕಲ್ಲವೆ?</p>
  <div>ಭಯದ ಇತಿಮಿತಿ</div>
  <p>ಶಿಶುವು ದೊಡ್ಡ ಕರ್ಕಶ ಧ್ವನಿಯನ್ನು ಕೇಳಿ ಭಯಪಡುತ್ತದೆ. ನಡೆಯಲು ಯತ್ನಿಸುವಾಗ ಬಿದ್ದು ಬಿಟ್ಟೇನು ಎಂಬ ಭಯ ಅದನ್ನು ಆವರಿಸುತ್ತದೆ. ಭಯ ಒಂದು ಸ್ವಾಭಾವಿಕ ಹುಟ್ಟುಗುಣ. ನಮ್ಮ ಅಸ್ತಿತ್ವ ಮತ್ತು ಸ್ವಾತಂತ್ರ್ಯಕ್ಕೆ ಬರಬಹುದಾದ ಅಪಾಯದ ಸನ್ನಿವೇಶ ಮತ್ತು ಯೋಚನೆಗಳು ನಮ್ಮಲ್ಲಿ ಭಯವನ್ನುಂಟುಮಾಡುತ್ತವೆ. ಬದುಕಿನ ಸಮಸ್ಯೆಗಳನ್ನು ಎದುರಿಸಲು ಸಾಮರ್ಥ್ಯ, ದಕ್ಷತೆ ಸಾಲದು ಎನ್ನುವ ವ್ಯಕ್ತಿಯೂ ಭಯಗ್ರಸ್ತನಾಗುತ್ತಾನೆ. ಕೀಳರಿಮೆಯನ್ನು ಬೆಳೆಸಿಕೊಳ್ಳು ತ್ತಾನೆ. ಆದರೆ ಅಪಾಯವನ್ನು ಎದುರಿಸಿ ದಾಟಿದ ಬಳಿಕ ನಿರ್ಭೀತಿಯ ಮನೋಭಾವ, ಆತ್ಮ ವಿಶ್ವಾಸ ವೃದ್ಧಿಯಾಗುತ್ತದೆ. ಮಗು ಏಳುವಾಗ ಬೀಳುವಾಗ ಮೊದಲು ಹೆದರಿದರೂ, ಕೊನೆಗೆ ನಡೆಯಲು ಮಾತ್ರವಲ್ಲ, ಓಡಲು ಕಲಿಯುತ್ತದೆ. ಆರೋಗ್ಯಕರವಾದ ಭೀತಿ ನಮ್ಮನ್ನು ಜಾಗ ರೂಕರನ್ನಾಗಿ ಮಾಡುತ್ತದೆ! ಅತಿರಂಜಿತ, ಕಾಲ್ಪನಿಕ ಹಾಗೂ ನಿಷೇಧಾತ್ಮಕ ಭಯ ಕೆಟ್ಟದ್ದು ಎಂಬು ದನ್ನು ನಾವು ಅರಿತಿರಬೇಕು. ಅಪಾಯದ ಅರಿವು ಆ ಅಪಾಯವನ್ನು ದಾಟುವ ವಿಧಾನವನ್ನು ಹುಡುಕಲು ನಮ್ಮನ್ನು ಪ್ರೇರಿಸುವಂತಿರಬೇಕು. ಈ ನಿಟ್ಟಿನಲ್ಲಿ ಭಯ ನಮಗೊಂದು ಪಂಥಾ ಹ್ವಾನ ಅಥವಾ ಸವಾಲು. ನಮ್ಮ ಅಂತಶ್ಶಕ್ತಿಯನ್ನು ಎಚ್ಚರಿಸಲು ಒಂದು ಅವಕಾಶ ಎಂದು ತಿಳಿಯಬೇಕು.</p>
  <div>ದೇವರ ಭಯ!</div>
  <p>ದೇವರ ಭಯವೇ ಜ್ಞಾನದ ಆರಂಭ ಎನ್ನುವ ಗಾದೆಯ ಮಾತಿದೆ. ದೇವರನ್ನು ಕುರಿತು ನಾವೇಕೆ ಭಯಪಡಬೇಕು? ನಿಜವಾಗಿಯೂ ಭಯಪಡಬೇಕಿಲ್ಲ. ದೇವರು ಪರಮ ಪ್ರೇಮಸ್ವರೂಪ. ಅವನಷ್ಟು ಪ್ರಿಯಸ್ವಭಾವಿ ಬೇರಾರೂ ಇಲ್ಲ. ಅಂಥ ಪರಿಶುದ್ಧಪ್ರೇಮ ಇರುವಲ್ಲಿ ಭೀತಿ ನೆಲೆಸಲು ಸಾಧ್ಯವಿಲ್ಲ. ಹಾಗಾದರೆ ದೇವರ ಭಯ ಜ್ಞಾನಕ್ಕೆ ಹೇಗೆ ಕಾರಣವಾದೀತು?</p>
  <p>ಉತ್ತರ ಹೀಗಿದೆ: ‘ಸರ್ವಜ್ಞನೂ, ಸರ್ವಶಕ್ತನೂ ಆದ ದೇವರಿದ್ದಾನೆ. ಅವನಿಗೆ ತಿಳಿಯದ್ದು ಯಾವುದೂ ಇಲ್ಲ. ಅವನನ್ನು ಮೋಸಗೊಳಿಸಲು ಯಾರಿಂದಲೂ ಸಾಧ್ಯವಿಲ್ಲ. ಆತನಿಂದಾಗಿ ಈ ವಿಶ್ವಬ್ರಹ್ಮಾಂಡವೆಲ್ಲ ಒಂದು ವ್ಯವಸ್ಥಿತ ರೀತಿಯಲ್ಲಿ ನಿಯಮಪೂರ್ವಕವಾಗಿ ನಡೆಯುತ್ತಿದೆ. ನಮ್ಮ ಜೀವನವೂ ಯಾವುದೋ ಒಂದು ಸೂಕ್ಷ್ಮನಿಯಮವನ್ನನುಸರಿಸಿ ನಡೆಯುತ್ತಿದೆ. ನಮ್ಮ ಜೀವನ ಸಾರ್ಥಕವಾಗಬೇಕಾದರೆ, ನಾವೆಲ್ಲರೂ ಕೆಲವು ನೈತಿಕ ನಿಯಮಗಳನ್ನು ಪಾಲಿಸಬೇಕು. ಆರೋಗ್ಯದ ನಿಯಮಗಳನ್ನು ಪಾಲಿಸಿ ಆರೋಗ್ಯವಂತರಾಗುವಂತೆ, ನೈತಿಕ ನಿಯಮಗಳನ್ನು ಪಾಲಿಸಿ, ಮನಃಸ್ಥೈರ್ಯವನ್ನು ಪಡೆದು ನಾವು ನಿಜವಾದ ಮಾನವರಾಗಬೇಕು. ಭಗವಂತನ ರಾಜ್ಯದ ನೈತಿಕ ನಿಯಮಗಳಾದ ‘ಕಳ ಬೇಡ, ಕೊಲ ಬೇಡ, ಹುಸಿಯ ನುಡಿಯಲು ಬೇಡ’– ಇವುಗಳನ್ನು ನಾವೆಲ್ಲರೂ ಪಾಲಿಸಬೇಕು. ಸರಿಯಾಗಿ ಪಾಲಿಸಬೇಕು. ಹಾಗೆ ಪಾಲಿಸದಿದ್ದರೆ ತೊಂದರೆಗೊಳಗಾಗುತ್ತೇವೆ. ನಿಯಮಭಂಗದಿಂದ ನಮಗೂ ನಮ್ಮ ಸುತ್ತಮುತ್ತಲ ಜನರಿಗೂ ಕೆಡುಕಾಗುತ್ತದೆ ಎಂಬ ಪ್ರಜ್ಞೆ ಇದ್ದರೆ, ಜಾಗರೂಕತೆ ಅಥವಾ ಮುನ್ನೆಚ್ಚರಿಕೆ ಎನ್ನುವ ಭಯ ಉಂಟಾಗುತ್ತದೆ. ಈ ಭಯ ಬೇಕಾದದ್ದೆ. ಇದು ನಿಜವಾಗಿಯೂ ಭಯವಲ್ಲ. ಎಚ್ಚರಿಕೆ! ಎಲ್ಲಿ ತಪ್ಪು ಮಾಡಿಬಿಡುವೆನೋ, ಸುಳ್ಳು ಹೇಳುವಂತಾಗುವುದೋ, ಕಳ್ಳತನದ ದಾರಿಹಿಡಿಯುವೆನೋ, ಅನ್ಯಾಯ ವಂಚನೆಗಳನ್ನು ಮಾಡಿಬಿಡುವೆನೊ, ಕರ್ತವ್ಯಭ್ರಷ್ಟನಾಗುವೆನೊ ಎಂಬ ಭಯ ಅಥವಾ ಎಚ್ಚರಿಕೆ ದುರ್ನಡತೆಯ ಜಾಡಿನಿಂದ ನಮ್ಮನ್ನು ರಕ್ಷಿಸುತ್ತದೆ. ಏಕೆಂದರೆ ದುರ್ನಡತೆಯ ದುರ್ಬೀಜಗಳನ್ನು ಬಿತ್ತಿದರೆ, ದುಃಖರೂಪವಾದ ಫಲಗಳನ್ನು ಪಡೆಯಲೇಬೇಕಾಗುತ್ತದಷ್ಟೆ.</p>
  <p>ದೇವರನ್ನು ವಿಷ್ಣುಸಹಸ್ರನಾಮದಲ್ಲಿ ‘ಭಯಕೃತ್ ಭಯನಾಶನಃ’ ಎಂದು ಸ್ತುತಿಸಿದ್ದಾರೆ. ತಪ್ಪು ಮಾಡಿದವನಿಗೆ ಭಯಂಕರನು, ಸಜ್ಜನರ ಭಯವನ್ನು ದೂರಮಾಡುವವನು ಅವನು ಎಂಬುದು ಆ ಮಾತಿನ ಅರ್ಥ. ನರಸಿಂಹನನ್ನು ಕಂಡಾಗ ಹಿರಣ್ಯಕಶಿಪು ಭಯಗ್ರಸ್ತನಾದ. ಆದರೆ ಪ್ರಹ್ಲಾದ ‘ನಾಹಂ ಬಿಭೇಮಿ’–ನಾನು ಹೆದರುತ್ತಿಲ್ಲ ಎಂದ! ಎಂಥ ತಪ್ಪು ಮಾಡಿದವನಾದರೂ, ತಪ್ಪೊಪ್ಪಿಕೊಂಡು ಪಶ್ಚಾತ್ತಾಪದಿಂದ ಕರಗಿ ಭಗವಂತನಲ್ಲಿ ಮೊರೆಯಿಟ್ಟು ಶರಣಾದರೆ, ಅವನೂ ಧರ್ಮಾತ್ಮನಾಗಿ ಪರಿವರ್ತನೆ ಹೊಂದಲು ಭಗವಂತ ಸದಾ ಸಹಾಯ ಹಸ್ತವನ್ನು ನೀಡುತ್ತಾನೆ. ಆತ ದಯೆ ತೋರಿ ‘ಎಲ್ಲರನು ಸಲಹುವನು’ ಎಂಬುದು ಸತ್ಯಸ್ಯ ಸತ್ಯ. ಆದರೆ ಪಾಪಿ ತನ್ನ ಪಾಪ ಪ್ರಜ್ಞೆಯಿಂದ ಬಿಡಿಸಿಕೊಳ್ಳಲು ಎಡೆಬಿಡದೆ ಶ್ರದ್ಧೆಯಿಂದ ಹೋರಾಡಬೇಕಾಗುವುದು. ದೇವರು ಮಾಡಿದ ನಿಯಮಗಳನ್ನು ಸರಿಯಾಗಿ ತಿಳಿದುಕೊಂಡು ಅವುಗಳನ್ನು ಚಾಚೂ ತಪ್ಪದೆ ಅನುಸರಿಸ ಬೇಕೆಂಬ ಅರಿವೇ ಜ್ಞಾನ. ಅಂಥ ಕ್ರಿಯೋನ್ಮುಖ ಜ್ಞಾನದಿಂದಲೆ ಜೀವನ ಸಾರ್ಥಕ್ಯ. ನಿಯಮ ಮತ್ತು ನಿಯಾಮಕರ ಸ್ವರೂಪದ ಅರಿವಿನಿಂದ ಉದಿಸುವ ಎಚ್ಚರಿಕೆಯೇ ಜ್ಞಾನಕ್ಕೆ ಸಾಧನ. ಪ್ರಕೃತಿರಹಸ್ಯಗಳನ್ನು ಭೇದಿಸಿ ಸೂಕ್ಷ್ಮಪ್ರಾಕೃತಿಕ ನಿಯಮಗಳನ್ನು ವಿಜ್ಞಾನಿ ನಮಗೆ ತಿಳಿಸಿಕೊಡು ತ್ತಾನೆ. ಪ್ರಪಂಚದ ಧರ್ಮಗ್ರಂಥಗಳು, ಪುಷಿಮುನಿಗಳು, ಅನುಭಾವಿಗಳು, ಮಹಾತ್ಮರು ನಮಗೆ ನೈತಿಕ, ಧಾರ್ಮಿಕ ನಿಯಮಗಳನ್ನು ತಿಳಿಸಿಕೊಡುತ್ತಾರೆ.</p>
  <p>ನಮ್ಮ ಜನರು ದೇವರ ಬಗೆಗೂ ನಾನಾ ತೆರನಾದ ಭಯಗಳನ್ನು ಬೆಳೆಸಿಕೊಳ್ಳುತ್ತಾರೆ. ಇದಕ್ಕೆ ಕಾರಣ ದೇವರ ಬಗ್ಗೆ ಬಾಲ್ಯದಿಂದಲೇ ಅವರು ರೂಢಿಸಿಕೊಂಡ ನಾನಾ ತೆರನಾದ ಅಸಂಬದ್ಧ ಕಲ್ಪನೆಗಳು. ಸ್ತೋತ್ರ ಪಾಠ ಮಾಡುವಾಗ ಮಡಿ ಸಾಕಾಗಲಿಲ್ಲ. ಮೈಲಿಗೆಯಾಯಿತೊ ಏನೋ ಎಂದು ಹೆದರಿಕೊಂಡೇ ದೇವರನಾಮ ಪಾರಾಯಣ ಮಾಡಿ ಕೆಡುಕನ್ನು ನಿರೀಕ್ಷಿಸುವವರಿದ್ದಾರೆ! ದೇವರು ಶಾಪ ಕೊಟ್ಟು ಬಿಡುತ್ತಾನೆಂದು ಯೋಚಿಸುವವರಿದ್ದಾರೆ! ಆ ಸ್ತೋತ್ರಪಾಠ, ದೇವರ ನಾಮ, ಹೇಳತೊಡಗಿದ ಮೇಲೆಯೇ ದಾರಿಯಲ್ಲಿ ಕಾಲುಜಾರಿ ಬಿದ್ದು ಜಖಂ ಆದದ್ದು! ಆ ಸ್ತೋತ್ರ ನನಗಾಗುವುದಿಲ್ಲ! ಅದರಿಂದಲೇ ಕೆಡುಕಾದುದು ಎನ್ನುವವರಿದ್ದಾರೆ!</p>
  <p>ಹಳ್ಳಿಗನೊಬ್ಬ ಓಡಿ ಬಂದು ಬಸ್ಸನ್ನೇರಿದ. ಬಸ್ಸಿನಲ್ಲಿ ಕುಳಿತ ಒಂದು ನಿಮಿಷದಲ್ಲೇ ತಲೆಸುತ್ತು ಬಂದು ಬಿದ್ದ. ಹತ್ತಿರವಿದ್ದ ಜನರು ಶೈತ್ಯೋಪಚಾರ ಮಾಡಿದರು. ಡಾಕ್ಟರ್ ಬಂದು ಇಂಜೆಕ್ಶನ್ ಚುಚ್ಚಿದರು. ಸ್ವಲ್ಪ ಹೊತ್ತಿನಲ್ಲೇ ಆತ ಚೇತರಿಸಿಕೊಂಡ. ಎದ್ದುಕುಳಿತು ಸುತ್ತಮುತ್ತ ನೋಡಿದ. ತನ್ನ ದುಃಸ್ಥಿತಿಗೆ ಆ ಬಸ್ಸೇ ಕಾರಣವೆಂದ. ಬಸ್ಸಿನ ಡೈವರ್ ಹಾಗೂ ಕಂಡಕ್ಟರುಗಳನ್ನು ನಿಂದಿಸಿದ. ಈ ಬಸ್ಸನ್ನೇರಿದ ಕೂಡಲೇ ತಲೆಸುತ್ತಿದ್ದು. ಬಸ್ಸಿನಲ್ಲೇ ಏನೋ ದೋಷವಿದೆ ಎಂದ. ನಿಜ ವಾಗಿಯೂ ಬಸ್ಸಿನ ದೋಷವೇ ಅದು? ಅಲ್ಲ. ಯಾವುದೋ ಹೋಟೆಲಿನಲ್ಲಿ ಹಳಸಿದ ಪದಾರ್ಥ ತಿಂದುಕೊಂಡು, ಬಿಸಿಲಿನಲ್ಲಿ ಓಡಿ ಬಂದುದರಿಂದ ತಲೆಸುತ್ತು ಬಂದದ್ದು. ಆದರೆ ಅವನು ಕಂಡು ಕೊಂಡ ಕಾರ್ಯಕಾರಣ ಸಂಬಂಧ ಬೇರೆ! ಬಸ್ಸು ಹತ್ತಿದ ಕೂಡಲೇ ತಲೆ ತಿರುಗಿ ಬಿದ್ದುದರಿಂದ ಬಸ್ಸೇ ಕಾರಣ ಎಂಬ ವಾದ ಅವನದು. ಹಾಗೆಯೇ ದೇವರು ಎಂದಾದರೂ ಯಾರಿಗಾದರೂ ಕೆಡುಕನ್ನು ಮಾಡುವನೆ? ಎಂದಿಗೂ ಮಾಡುವುದಿಲ್ಲ. ಆದರೆ ಭಕ್ತನೆನಿಸಿಕೊಂಡವನು ತನ್ನ ಅಜ್ಞಾನ, ಮೂರ್ಖತೆ, ಮೂಢನಂಬಿಕೆಗಳಿಂದ ತೊಂದರೆಗಳನ್ನು ಆಮಂತ್ರಿಸಿಕೊಳ್ಳುತ್ತಾನೆ.</p>
  <div>ದೇವಪ್ಪನ ದಿಗಿಲು</div>
  <p>ದೇವಪ್ಪ ಒಳ್ಳೆಯ ಯುವಕ, ಇಲೆಕ್ಟ್ರಿಕ್ ಫಿಟ್ಟಿಂಗ್ ಕೆಲಸದಲ್ಲಿ ಬಹಳ ಬುದ್ಧಿವಂತನೆನಿಸಿ ಕೊಂಡಿದ್ದಾನೆ. ಕೆಲವೇ ಗಂಟೆಗಳ ಹೊತ್ತಿನಲ್ಲಿ ನಾಜೂಕಾಗಿ ಇಡಿಯ ಮನೆಯ ವೈಯರಿಂಗ್ ಮಾಡಿ ಮುಗಿಸಬಲ್ಲ. ಒಮ್ಮೆ ಯಾರೋ ಪರಿಚಿತ ಗೌರವಾರ್ಹ ಹಿರಿಯರು ಆತನಿಗೆ ಹೀಗೆಂದರು: ‘ನಿನಗೆ ವಂಶಗತವಾಗಿ ಬಂದ ಕ್ಷಯರೋಗ ತಗಲಬಲ್ಲುದು. ನಿನ್ನ ವಂಶಸ್ಥರು ಆ ರೋಗ ದಿಂದಲೇ ಸತ್ತದ್ದು.’ ಈ ಮಾತು ಮತ್ತೆ ಮತ್ತೆ ಅವನ ಮನಸ್ಸಿನಲ್ಲಿ ಕೆಲವು ದಿನಗಳವರೆಗೆ ಅನು ರಣಿತವಾಗುತ್ತಿತ್ತು. ಈಗ ಆತ ಕೆಮ್ಮು ಬಂದಾಗಲೆಲ್ಲ ಅಂಜಿಕೊಳ್ಳುತ್ತಿದ್ದಾನೆ. ಕ್ಷಯರೋಗದ ಲಕ್ಷಣಗಳ ವಿವರಣೆಯನ್ನು ಯಾವುದೋ ಪುಸ್ತಕದಲ್ಲಿ ಓದಿದಾಗ ಅವನು ಹೌಹಾರಿದ. ಆ ಲಕ್ಷಣಗಳೆಲ್ಲ ಹೆಚ್ಚು ಕಡಿಮೆ ತನ್ನಲ್ಲಿವೆ ಎಂಬ ಅರಿವಾಗಿ ಕಂಗಾಲಾದ! ‘ನಾಲಿಗೆಯ ರುಚಿ ಕೆಟ್ಟುಹೋಗಿದೆ. ದಿನವೂ ಸಂಜೆಯ ಹೊತ್ತು ಸ್ವಲ್ಪ ಜ್ವರ ಬರಲು ಆರಂಭವಾಗಿದೆ. ಯಾವ ಕೆಲಸವನ್ನೂ ಮಾಡಲು ಉತ್ಸಾಹವಿಲ್ಲ, ನನ್ನ ಕತೆ ಮುಗಿಯಿತು’ ಎಂದು ಆಗಾಗ ದೀನನಾಗಿ ಹೇಳಿಕೊಳ್ಳುತ್ತಿದ್ದ. ಮೂರು ತಿಂಗಳಲ್ಲೇ ಅವನ ಆರೋಗ್ಯ ತೀರ ಕೆಡುತ್ತ ಬಂತು. ಡಾಕ್ಟರರು ಯಾವ ರೋಗವೂ ಇಲ್ಲ ಎಂದರೂ ಅವನು ನಂಬಲಾರ. ಕೊನೆಗೆ ಎಕ್ಸ್​ರೇ ಪಟಲದಲ್ಲಿ ಅವನ ಎದೆಗೂಡಿನ, ಶ್ವಾಸಕೋಶಗಳ ಚಿತ್ರಗಳನ್ನು ತೆಗೆದು ಡಾಕ್ಟರ್ ‘ಎಲ್ಲ ಸರಿಯಾಗಿದೆ, ಏನೂ ತೊಂದರೆ ಇಲ್ಲ. ಈ ಔಷಧಿ ಸೇವಿಸು, ಒಂದು ವಾರದಲ್ಲಿ ಸರಿ ಹೋಗುವುದು’ ಎಂದರು. ಆರೋಗ್ಯವಂತನ ಶ್ವಾಸಕೋಶದ ಚಿತ್ರವನ್ನೂ, ರೋಗಿಯ ಶ್ವಾಸಕೋಶದ ಚಿತ್ರವನ್ನು ತೋರಿಸಿ, ಅವನು ಹೇಗೆ ಆರೋಗ್ಯವಂತ ಎಂಬುದನ್ನು ಸ್ಪಷ್ಟವಾಗಿ ತಿಳಿಸಿದರು. ಕೆಲವೇ ದಿನಗಳಲ್ಲಿ ಆತ ಆ ಮೊದಲಿನ ಆರೋಗ್ಯದ ಸ್ಥಿತಿಯನ್ನು ಪಡೆದುಕೊಂಡ! ಭಯ, ಸಂಶಯಗಳ ತಾಕಲಾಟದಲ್ಲಿ ಇನ್ನೂ ಮುಂದುವರಿದಿದ್ದರೆ ಯಾವ ಔಷಧವೂ ಆತನಿಗೆ ನಾಟುತ್ತಿರಲಿಲ್ಲ.</p>
  <div/>
  <div>ಭಯದ ಮೂಲ, ಜಾಲ</div>
  <p>ಭಯವು ಕಾರ್ಯರೂಪಕ್ಕೆ ಬರುವಂತಾಗಲು ಪ್ರೇರಣೆ ಎಲ್ಲಿಂದ? ನೀವು ಯೋಚಿಸಿಕೊಂಡ ಅಪಾಯದ ಕಲ್ಪನೆಯೊಂದಿಗೆ, ಭಯದ ಭಾವನೆಯೂ ಸೇರಿ ಸುಪ್ತಮನಸ್ಸನ್ನು ಪ್ರವೇಶಿಸುತ್ತದೆ. ಕ್ರಮೇಣ ಭಯದ ಒತ್ತಡ ತೀವ್ರವಾಗಿ, ಅಪಾಯದ ಚಿತ್ರ ಸ್ಪಷ್ಟವಾಗುತ್ತಾ ಬಂದಲ್ಲಿ, ಚಿತ್ತ ಅದನ್ನು ಕಾರ್ಯರೂಪಕ್ಕೆ ತಂದೇ ಬಿಡುತ್ತದೆ.</p>
  <p>ದೇವಪ್ಪ ಮೊದಲು ಕ್ಷಯ ರೋಗಿಯ ದುಃಸ್ಥಿತಿಯ ಚಿತ್ರವನ್ನು ಮನಸ್ಸಿನಲ್ಲಿ ಕಲ್ಪಿಸಿಕೊಂಡ. ತಾನೂ ಅಂಥ ನರಳಾಟವನ್ನು ಅನುಭವಿಸಬೇಕಲ್ಲ ಎಂದು ಭಯ ಗಾಬರಿಗಳನ್ನು ಬೆಳೆಸಿಕೊಂಡ. ತೀವ್ರತರವಾದ ಭಾವನೆ, ದುರಂತದ ಸ್ಪಷ್ಟವಾದ ಮಾನಸಿಕ ಚಿತ್ರ, ಸುಪ್ತಮನಸ್ಸಿನಲ್ಲಿ ದೃಢವಾದ ಸಂಸ್ಕಾರವನ್ನುಂಟು ಮಾಡಿತು; ಅದು ಕಾರ್ಯರೂಪಕ್ಕೂ ಬರುವಂತಾಯಿತು!</p>
  <p>‘ಅಯ್ಯೋ! ಸೈಕಲ್ ಚರಂಡಿಯಲ್ಲಿ ಬೀಳುತ್ತದೆ’ ಎಂದು, ಬಿದ್ದು ಅನಾಹುತವಾಗುವ ಚಿತ್ರ ದೊಂದಿಗೆ ಭಯೋದ್ವೇಗಗಳನ್ನು ಸೇರಿಸಿದ ಯುವಕನು, ಚರಂಡಿಗೆ ಎಳೆಯಲ್ಪಟ್ಟ ಹಿಂದಿನ ಉದಾಹರಣೆಯನ್ನು ಸ್ಮರಿಸಿಕೊಳ್ಳಬಹುದು. ಪರೀಕ್ಷೆಯ ಭಯದಿಂದ ಓದಿದ್ದೆಲ್ಲ ಮರೆತು ಹೋದೀತು ಎಂಬ ಉದ್ವೇಗಭರಿತನಾದವನ ಕತೆಯೂ ಅಂಥದೆ.</p>
  <p>‘ಕೆಡುಕುಗಳನ್ನೋ, ದೋಷಗಳನ್ನೋ, ತೀವ್ರತರದ ಭಾವೋದ್ವೇಗದಿಂದ ಯೋಚಿಸುತ್ತಿದ್ದರೆ ಅವು ನಮ್ಮ ಸುಪ್ತಮನಸ್ಸಿನಲ್ಲಿ ಮುದ್ರಿತವಾಗಿ, ಮೆಲ್ಲನೇ ಅಂಕುರಿತ, ಪಲ್ಲವಿತ, ಪುಷ್ಪಿತವಾಗ ತೊಡಗುತ್ತವೆ. ಫಲರೂಪವಾಗಿ ಅನಾರೋಗ್ಯ, ತೊಂದರೆ, ಸಂಕಟಗಳನ್ನು ಆಮಂತ್ರಿಸಿದಂತೆ ಆಗುತ್ತದೆ.’</p>
  <p>‘ಯಾವುದೇ ಸಂಸ್ಕಾರ ಸುಪ್ತಮನಸ್ಸಿನಲ್ಲಿ ಮುದ್ರಿತವಾಗಿದ್ದರೆ, ಅದು ವ್ಯಕ್ತವಾಗದೇ ಇರದು. ನಾವು ಆಶಿಸದಿರುವುದನ್ನು, ನಮಗೆ ಬೇಡವಾದುದನ್ನು ತೀವ್ರವಾಗಿ ಚಿಂತನೆ ಮಾಡುವುದೆಂದರೆ, ನಮ್ಮ ಸುಪ್ತಮನಸ್ಸಿನಲ್ಲಿ ನಮಗೆ ಬೇಡವಾದುದರ ಬೀಜವನ್ನೇ ಸರಿಯಾಗಿ ಬಿತ್ತಿದಂತಾಗುತ್ತದೆ. ಇದರಿಂದ ಅದೇ ಬೆಳೆದು ಬಲವಾಗಿ ಯಾವುದನ್ನು ನಾವು ದೂರಕ್ಕೆಸೆಯಬೇಕೆಂದು ಭಾವಿಸು ತ್ತೇವೋ, ಅದರಲ್ಲೇ ಮುಳುಗಿಬಿಡುವ ಪ್ರಸಂಗ ಉಂಟಾಗುತ್ತದೆ.</p>
  <div/>
  <div>ಗುಂಡ ಗುಂಡುಸೂಜಿಯನ್ನು ನುಂಗಿದ!</div>
  <p>‘ಭಯ : ಸರಳ ವಿಶ್ಲೇಷಣೆ’ ಎಂಬ ತಮ್ಮ ಒಂದು ಪುಟ್ಟ ಪುಸ್ತಕದಲ್ಲಿ ಡಾ. ಶಿವರಾಂ ಒಂದು ಘಟನೆ ವಿವರಿಸಿದ್ದಾರೆ–</p>
  <p>ಸೊಟ್ಟಗಾಗಿದ್ದ ಗುಂಡುಸೂಜಿಯನ್ನು ಶ್ರೀಮಂತ ಯುವಕ ಗುಂಡೂರಾಯ ಆಕಸ್ಮಿಕವಾಗಿ ನುಂಗಿದ. ಅಂತಹ ಸೂಜಿಯು ಕರುಳಿನಲ್ಲಿ ಎಲ್ಲಿಯಾದರೂ ಚುಚ್ಚಿಕೊಂಡರೆ, ನಂತರ ತಾಪ ತ್ರಯಗಳು ಬಹಳ. ಶಸ್ತ್ರಚಿಕಿತ್ಸೆಯು ಅಗತ್ಯವಾಗಬಹುದು. ಪ್ರಾಣಾಪಾಯವೂ ಉಂಟು. ಆರು ಗಂಟೆಗಳಿಗೊಮ್ಮೆ ಎಕ್ಸ್​ರೇಗಳನ್ನು ತೆಗೆಸುತ್ತಾ, ಮಲವಿಸರ್ಜನೆಯನ್ನು ಮಾಡಿದಾಗ ಗುಂಡು ಸೂಜಿ ಬಿದ್ದಿತೇ ಎಂದು ಪರೀಕ್ಷಿಸು ಎಂದು ಎಚ್ಚರಿಕೆ ಕೊಟ್ಟೆ. ನಾಲ್ಕನೆಯ ಎಕ್ಸ್​ರೇ ಪೋಟೋ ದಲ್ಲಿ ಗುಂಡುಸೂಜಿಯು ಕಾಣಿಸಲಿಲ್ಲ. ಅಂದರೆ ವಿಸರ್ಜನೆಯಾಗಿರಲೇಬೇಕು. ‘ಮಲವನ್ನು ನೀರು ಹಾಕಿ ತೊಳೆದು ಗುಂಡುಸೂಜಿ ಇತ್ತೇ, ನೋಡಿದೆಯಾ?’ ಎಂದು ಕೇಳಿದೆ. ‘ಅದನ್ನೆಲ್ಲಾ ಯಾರು ಪರೀಕ್ಷೆ ಮಾಡುತ್ತಾರೆ, ಡಾಕ್ಟರ್​! ಇದ್ದರೆ ಇರುತ್ತೆ, ಹೋದರೆ ಹೋಗುತ್ತೆ. ಎಕ್ಸ್​ರೇನಲ್ಲಿ ಹೇಗೂ ಕಾಣಿಸುತ್ತಿಲ್ಲವಲ್ಲ!’ ಎಂದು ಯಾವ ಆತಂಕವೂ ಇಲ್ಲದೆ ಅವನೆಂದ.</p>
  <p>ಕರುಳಲ್ಲಿ ಗುಂಡುಸೂಜಿಯು ಸಿಕ್ಕಿಕೊಂಡಿದ್ದರೆ, ಆಪರೇಷನ್ ಮಾಡಿ ತೆಗೆಯುತ್ತಾರೆ ಎಂದು ಅವನು ಶಾಂತನಾಗಿದ್ದ. ಹಾಗಿದ್ದುದರಿಂದಲೇ ಅವನ ಕರುಳು ಸುಗಮವಾಗಿ ಕೆಲಸಮಾಡಿ ಗುಂಡು ಸೂಜಿಯನ್ನು ಹೊರಹಾಕಿತ್ತು! ‘ಗಂಡಾಂತರ ಕಾದಿದೆ, ಅಯ್ಯೋ ಏನು ಮಾಡಲಿ?’ ಎಂದು ಕಾತರನಾಗಿದ್ದರೆ ಹೆದರಿಕೆಯ ದೆಸೆಯಿಂದಲೇ ಸೂಜಿ ಅವನ ಕರುಳನ್ನು ಚುಚ್ಚುತ್ತಿತ್ತು!</p>
  <div>ಗಾಳಿಯೊಡನೆ ಗುದ್ದಾಟ</div>
  <p>‘ನೀವು ಕೇಳಿದರೆ ನಗುತ್ತೀರಿ.’ ಯುವಕನೊಬ್ಬ ತನ್ನ ಕಾಲ್ಪನಿಕ ಭಯದ ಕತೆಯನ್ನು ಹೇಳಲು ತೊಡಗಿದ್ದ. ‘ಆ ದಿನಗಳಲ್ಲಿ ನನ್ನ ಹೆದರಿಕೆಗೆ ಆದಿ ಅಂತ್ಯವಿರಲಿಲ್ಲ. ಬಿರುಗಾಳಿ ಬೀಸಿದಾಗ ಮನೆಯ ಮಾಡು ಹಾರಿಹೋದರೇನು ಗತಿ? ಎಂದು ಚಿಂತಿಸುತ್ತಿದ್ದೆ. ಸಿಡಿಲು ಬಡಿದಾಗ ನಾನು ಸಾಯುವುದು ನಿಶ್ಚಯವೆಂದು ಚೀರಿಕೊಳ್ಳುತ್ತಿದ್ದೆ. ಯಾವುದೋ ಪುರಾಣದ ಕತೆಗಳಲ್ಲಿ ಹೇಳಿದ ನರಕದ ಚಿತ್ರಗಳನ್ನು ನೋಡಿ, ಸತ್ತಮೇಲೆ ಎಷ್ಟು ಕಷ್ಟ, ಏನೆಲ್ಲಾ ಅನುಭವಿಸಬೇಕೊ ಎಂದು ಅಳುತ್ತಿದ್ದೆ. ತೋಟದಲ್ಲಿ ಕೆಲಸಗಾರರು ಹೇಳಿದ ಕೆಲಸ ಮಾಡದಿದ್ದಾಗ, ಅಯ್ಯೋ! ಈ ಮನುಷ್ಯ ರೊಂದಿಗೆ ಹೇಗೆ ವ್ಯವಹಾರ ಮಾಡುವುದೆಂದು ನಿರಾಶನಾಗುತ್ತಿದ್ದೆ. ಅವರನ್ನು ಗದರಿಸಿದರೆ, ಅವರು ಒಟ್ಟಾಗಿ ನನ್ನನ್ನು ಹೇಳಹೆಸರಿಲ್ಲದಂತೆ ಮಾಡಿಯಾರೆಂದು ಭಯಪಡುತ್ತಿದ್ದೆ. ದಾರಿ ಯಲ್ಲಿ ಹೋಗುವಾಗ, ಹುಡುಗಿಯರು ನನ್ನನ್ನು ನೋಡಿ ನಕ್ಕರೆ? ಎಂದು ಚಿಂತಿಸುತ್ತಿದ್ದೆ. ಯಾವ ಹುಡುಗಿಯೂ ನನ್ನನ್ನು ಮದುವೆಯಾಗಲು ಒಪ್ಪದಿದ್ದರೆ ಏನು ಗತಿ? ಎಂಬ ಚಿಂತೆ ನನಗೆ. ಮದುವೆಯಾದ ಬಳಿಕ ಮಾವನ ಮನೆಯವರೊಡನೆ ಹೇಗೆ ನಡೆದುಕೊಳ್ಳಬೇಕು ಎಂದು ಚಿಂತಿಸು ತ್ತಿದ್ದೆ. ಹೆಂಡತಿಯ ಮನೆ ಹಳ್ಳಿಯಾಗಿದ್ದು, ಕಾಡುದಾರಿಯಲ್ಲಿ ಬರುವಾಗ ದುಷ್ಟ ದರೋಡೆ ಗಾರರು ಎದುರಾದರೆ ಏನಾದೀತೆಂದು ಯೋಚಿಸಿ ನಡುಗುತ್ತಿದ್ದೆ.’</p>
  <p>ಒಮ್ಮೆ ಪೇಟೆಯಿಂದ ಬರುವಾಗ ಮಿತ್ರನೊಬ್ಬ ಒಂದು ಸಮಾಚಾರವನ್ನು ತಿಳಿಸಿದ : ‘ನೋಡಯ್ಯಾ, ಆ ಮೇಲು ಮನೆಯ ಪೆದ್ದನನ್ನು ಮೊನ್ನೆ ಪೇಟೆ ಕಡೆಯಿಂದ ಬರುವಾಗ ಒಂದು ನಾಗರಹಾವು ಕಡಿಯಿತಂತೆ. ಹಾವು ಕಡಿದು ಅರ್ಧಘಂಟೆಯಲ್ಲೇ ಆತ ತೀರಿಕೊಂಡನಂತೆ. ಸ್ವಲ್ಪ ಜಾಗ್ರತೆಯಾಗಿರುವುದೊಳಿತು. ಇಲ್ಲೆಲ್ಲಾ ಹಾವುಗಳು ಸುತ್ತುತ್ತಿರುವುದನ್ನು ನಾನು ನೋಡಿದ್ದೇನೆ. ಹಾವಿನ ಕುರಿತಾದ ಭಯ ನನ್ನನ್ನು ಆವರಿಸತೊಡಗಿತು. ಅದೇ ದಿನ ಪೇಟೆಗೆ ಹೋಗಿ ಒಂದು ಟಾರ್ಚು ಕೊಂಡುಕೊಂಡೆ. ಸಂಜೆಯಾದ ಬಳಿಕ ಸದಾ ಟಾರ್ಚುಧಾರಿಯಾಗಿರುತ್ತಿದ್ದೆ. ದಾರಿಯಲ್ಲಿ ಹೋಗುವಾಗ ಎಲ್ಲಿಯಾದಾರೂ “ಸರ್ರ್​” ಎಂದು ಸದ್ದಾದರೆ, ಒಂದು ಅಡಿ ಎತ್ತರಕ್ಕೆ ನೆಗೆಯು ತ್ತಿದ್ದೆ. ರಾತ್ರಿ ಮಲಗಿದಾಗ ನನ್ನ ಭಯಕ್ಕೆ ಮಿತಿ ಇರಲಿಲ್ಲ. ಗಂಟೆಗಂಟೆಗೂ ಎಚ್ಚರಗೊಂಡು ಸುತ್ತಲೂ ದೀಪಹಾಕಿ ನೋಡುತ್ತಿದ್ದೆ. ರಾತ್ರಿ ಮಲಗಿದಾಗ ಹಾವು ಕಾಲನ್ನು ಕಡಿದರೆ ಕೂಡಲೇ ಕಟ್ಟುಹಾಕಬಹುದು. ತಲೆಯನ್ನು ಕಡಿದರೆ ಕಟ್ಟು ಎಲ್ಲಿ ಹಾಕುವುದು? ಏನು ಗತಿ? ಎನ್ನುವ ಭಯ ಬೇರೆ. ಆರು ತಿಂಗಳ ಕಾಲ ಟಾರ್ಚು ಹಿಡಿದುಕೊಂಡು ಅಲೆದು ಒಮ್ಮೆಯೂ ನಾನು ಹಾವನ್ನು ನೋಡಲಿಲ್ಲ. ಆಗ ನನ್ನ ಅವಸ್ಥೆ ನೋಡಿ ನನಗೆ ನಾಚಿಕೆಯಾಯಿತು. ನಗು ಬಂತು! ಸುಮ್ಮನೇ ಭಯದ ಚಿತ್ರಗಳನ್ನು ನಾನು ನನ್ನ ಮನಸ್ಸಿನಲ್ಲಿ ತುಂಬಿಕೊಳ್ಳುತ್ತಿದ್ದೇನಲ್ಲ ಎಂದು ಅರಿತೆ. ನನ್ನ ಯಾವತ್ತೂ ಭಯಗಳು ವಾಸ್ತವಿಕವಾಗಿ ಘಟಿಸಲಿಲ್ಲ–ಎಂಬುದನ್ನು ನೋಡಿದಾಗ ನಾನೆಂಥ ಹುಚ್ಚುತನ ಮಾಡಿದೆ ಎನ್ನಿಸಿತು.’</p>
  <p>ಅಯ್ಯೋ, ಅನ್ನದಲ್ಲಿ ಕಲ್ಲು ಎಂದೊಡನೆ ಅನ್ನದಲ್ಲಿ ಎಲ್ಲವೂ ಕಲ್ಲಲ್ಲ! ದುರ್ಘಟನೆಗಳು ನಡೆಯುತ್ತಿವೆ ಎಂದೊಡನೆ ಎಲ್ಲವೂ ದುರ್ಘಟನೆಗಳಲ್ಲ! ಈ ವಿವೇಕ, ವಿವೇಚನೆ ನಮ್ಮನ್ನು ಕಾಲ್ಪನಿಕ ಭಯದಿಂದ ಮುಕ್ತರನ್ನಾಗಿಸುತ್ತದೆ.</p>
  <div>ತಂಗಮ್ಮನ ತಳಮಳ</div>
  <p>ಎಂಥದೋ ಭಯದ ಕಲ್ಪನೆಯು ತಂಗಮ್ಮನನ್ನು ಎರಡು ವರ್ಷಗಳ ಕಾಲ ದಂಗುಬಡಿಸಿತ್ತು. ಆಕೆ ಎರಡು ಮಕ್ಕಳ ತಾಯಿ. ಮಕ್ಕಳ ರಕ್ಷಣೆಯನ್ನು ಕುರಿತು ಅವಳಿಗೆ ಅತ್ಯಧಿಕ ಚಿಂತೆ. ಮಕ್ಕಳು ಶಾಲೆಗೆ ಹೊರಡುವುದಕ್ಕೆ ಮೊದಲು ಮೂರು ಬಾರಿ ಪಠಿಸುತ್ತಾಳೆ. ‘ರಸ್ತೆಯ ಬದಿಯಲ್ಲೇ ಹೋಗಿ, ಹಾಂ! ಮೋಟಾರಡಿ ಬಿದ್ದೀರಿ ಜಾಗ್ರತೆ! ಜಾಗ್ರತೆ’ ಇತ್ಯಾದಿ. ಕ್ಷಣಕ್ಷಣವೂ ಆಕೆಗೆ ‘ಮಕ್ಕಳು ಮೋಟಾರಡಿ’ ಈ ಚಿತ್ರವೇ ಇದಿರುಬರುತ್ತದೆ. ಅಡುಗೆ ಮನೆಯಿಂದ ಉದ್ವೇಗದಿಂದ ಓಡಿ ಬಂದು ರಸ್ತೆಯಲ್ಲಿ ನಿಂತು ನೋಡುತ್ತಿರುತ್ತಾಳೆ. ಅದರ ಪ್ರತಿಫಲ–ಒಂದು ದಿನ ಸಾರಿಗೆ ಉಪ್ಪಿಲ್ಲ! ಇನ್ನೊಂದು ದಿನ ಸಾಂಬಾರಿಗೆ ಖಾರ ಹಾಕಿಲ್ಲ! ಎಲ್ಲ ಕೆಲಸಗಳೂ ಅಸ್ತವ್ಯಸ್ತ! ವಿಪರೀತ ಮರೆವು! ದಿನವೂ ಅದೇ ಕತೆ.</p>
  <p>ಆಕೆಯ ಪತಿ ಒಮ್ಮೆ ಕೇಳಿದ : ‘ನೀನು ನಿನ್ನ ತಲೆ ಎಲ್ಲಿ ಇರಿಸಿದ್ದೀಯ! ಕತ್ತಿನ ಮೇಲಿಲ್ಲವೆಂದು ಕಾಣುತ್ತದೆ. ಇಲ್ಲವಾದರೆ ಈ ಎರಡು ವರ್ಷಗಳಲ್ಲಿ ಎಷ್ಟು ಮಕ್ಕಳು ಸಾಯಬೇಕಾಗಿತ್ತು ಮೋಟಾ ರಡಿ ಬಿದ್ದು? ಸುಮ್ಮನೆ ತಲೆ ಬಿಸಿ ಮಾಡಿಕೊಳ್ಳುತ್ತಿ ಅಷ್ಟೆ!’ ಆಗ ‘ಸಾಮಾನ್ಯವಾಗಿ ಹಾಗಾಗುವು ದಿಲ್ಲ’ ಎಂದು ಆಕೆ ಯೋಚಿಸಿ ಕ್ರಮೇಣ ಸಮಾಧಾನ ತಂದುಕೊಂಡಳು.</p>
  <p>ಒಂದೆರಡು ದಿನಗಳ ಹಿಂದೆ, ರಾತ್ರಿ ಬಸ್ಸಿನಲ್ಲಿ ಪ್ರಯಾಣ ಮಾಡುವವರನ್ನು ಕಳ್ಳರು ದರೋಡೆ ಮಾಡಿದ ವಿಚಾರ ಪತ್ರಿಕೆಯಲ್ಲಿ ಓದಿರುತ್ತೀರಿ ಅಥವಾ ಯಾರಿಂದಲೋ ಕೇಳಿರುತ್ತೀರಿ. ಈ ದಿನ ನೀವು ಅದೇ ಮಾರ್ಗವಾಗಿ ರಾತ್ರಿ ಪ್ರಯಾಣ ಮಾಡಬೇಕಾಗಿದೆ. ಅದೋ! ಕಳ್ಳರ ಚಿತ್ರ ನಿಮ್ಮ ಮನಸ್ಸಿನ ಪಟಲದಲ್ಲಿ ಕಾಣಲು ಆರಂಭವಾಗಿದೆ. ಪತ್ರಿಕೆಗಳಲ್ಲಿ ಕಣ್ಣಿಗೆ ಪಟ್ಟಿ ಕಟ್ಟಿಕೊಂಡು ಕೈಯಲ್ಲಿ ಪಿಸ್ತೂಲು ಹಿಡಿದು ದಾರಿಗರನ್ನು ಗದರಿಸುವ ಚಿತ್ರವನ್ನು ಎಂದೋ ಗಮನಿಸಿದ್ದೀರಿ. ಅವು ಈಗ ಜೀವಂತವಾಗಿ ನಿಮಗೆ ಕಾಣಿಸತೊಡಗಿವೆ! ಒಂದು ವೇಳೆ ಕಳ್ಳರು ಎದುರಾದರೆ ಕೈಯಲ್ಲಿದ್ದ ಹಣವನ್ನು ಹೇಗೆ ಸುರಕ್ಷಿತವಾಗಿಟ್ಟುಕೊಳ್ಳುವುದೆಂದು ಯೋಚಿಸುತ್ತೀರಿ. ಇಡೀ ರಾತ್ರಿ ಜಾಗರಣೆ ಮಾಡುತ್ತೀರಿ. ಎದೆ ಬಡಿತ ಹೆಚ್ಚುತ್ತಲಿರುತ್ತದೆ. ಆಗಾಗ ಇದೆಲ್ಲಾ ಭ್ರಾಂತಿ ಎಂದು ಕೊಂಡರೂ ಭೀತಿ ನಿಮ್ಮನ್ನು ಬಿಟ್ಟಿರುವುದಿಲ್ಲ. ಯಾವ ತೊಂದರೆಗಳಿಲ್ಲದೆ ಬಸ್ಸು ಹೋಗ ಬೇಕಾದ ಜಾಗವನ್ನು ತಲುಪಿದಾಗ ನೀವು ನಿಟ್ಟುಸಿರುಬಿಡುತ್ತೀರಿ.</p>
  <p>ಹೀಗೆ ಹಲವರು ಕಾಲ್ಪನಿಕ ಭಯದೊಂದಿಗೆ ಗುದ್ದಾಡಿಯೇ ಕಂಗಾಲಾಗುತ್ತಾರೆ.</p>
  <div>ಆಘಾತದ ಅನಾಹುತ</div>
  <p>ಆರೋಗ್ಯವಂತನಾದ ಯುವಕನಾತ, ಯಾವ ತರದ ದೈಹಿಕ ಕುಂದುಕೊರತೆಗಳಿರಲಿಲ್ಲ. ಸಾಮಾನ್ಯವಾಗಿ ಮಾತನಾಡುವಾಗ ಉಗ್ಗುತ್ತಿರಲಿಲ್ಲ. ಆದರೆ ಜನರ ಗುಂಪನ್ನು ಕಂಡಾಗ ಮಾತ್ರ ಮಾತು ಸಂಪೂರ್ಣವಾಗಿ ನಿಂತುಹೋಗುತ್ತಿತ್ತು. ಮೊದಮೊದಲು ಯಾರಿಗೂ ಈ ವಿಚಿತ್ರ ವರ್ತನೆಯ ಕಾರಣವನ್ನು ಕಂಡು ಹಿಡಿಯಲಾಗಲಿಲ್ಲ. ಬಳಿಕ ತಜ್ಞರು ಅವನನ್ನು ವಶ್ಯಸುಪ್ತಿಗೆ ಒಳಪಡಿಸಿ, ಅವನ ಸುಪ್ತಮನಸ್ಸಿನ ಆಳದಲ್ಲಿ ಆ ತೊಂದರೆಯ ಮೂಲವನ್ನು ಕಂಡುಕೊಂಡರು. ಮೂರು ವರ್ಷ ವಯಸ್ಸಿನ ಬಾಲಕನಾಗಿದ್ದಾಗ, ಒಮ್ಮೆ ತಾಯಿಯು ಅವನ ಕೈ ಹಿಡಿದುಕೊಂಡು ಕರೆದೊಯ್ಯುತ್ತಿದ್ದಳು. ರಸ್ತೆ ತಿರುಗುವಲ್ಲಿ ಒಂದು ಮೋಟಾರ್ ಕಾರು ಇನ್ನೊಂದು ಕಾರಿಗೆ ಡಿಕ್ಕಿ ಹೊಡೆದು ಬೆಂಕಿ ಹೊತ್ತಿಕೊಂಡಿತು. ಕಾರಿನೊಳಗಿದ್ದ ಜನರನ್ನುಳಿಸಲು ಸುತ್ತಮುತ್ತಲಿನ ಜನ ಧಾವಿಸಿಬಂದರು. ಅಲ್ಲಿ ಕೂಗಾಟ ಆರ್ತನಾದ, ಗದ್ದಲ ಮತ್ತು ಗಡಿಬಿಡಿಯ ವಾತಾವರಣ ಉಂಟಾಯಿತು. ಈ ಘಟನೆ ಬಾಲಕನ ಕೋಮಲ ಮನಸ್ಸಿನಲ್ಲಿ ತೀವ್ರತರದ ಭಯದ ಆಘಾತ ವನ್ನು ಉಂಟುಮಾಡಿತು. ಮುಂದೆ ಜನರ ಗುಂಪನ್ನು ಕಂಡಾಗಲೆಲ್ಲ ಅವನು ಮಾತಿನ ಶಕ್ತಿಯನ್ನೇ ಕಳೆದುಕೊಂಡು ಮೂಕನಾಗುತ್ತಿದ್ದ. ತಜ್ಞರು ಅವನನ್ನು ವಶ್ಯಸುಪ್ತಿಗೊಳಪಡಿಸಿ ಭೀತಿಯ ಸಂಸ್ಕಾರವನ್ನು ಮನಸ್ಸಿನಿಂದ ತೆಗೆದುಹಾಕಲು ಯತ್ನಿಸಿದರು. ಹೊಸ ಭರವಸೆಯನ್ನು ಮೂಡಿಸಿ ದರು. ಫುಟ್​ಬಾಲ್ ಪಂದ್ಯ, ಸರ್ಕಸ್ ಇವೇ ಮೊದಲಾದ ಸಂತೋಷವನ್ನುಂಟುಮಾಡುವ ಘಟನೆಗಳನ್ನು ವೀಕ್ಷಿಸಲು ಕರೆದೊಯ್ದರು. ಜನರ ಗುಂಪು ಇರುವಲ್ಲಿ ಭಯ ಮಾತ್ರವೇ ಅಲ್ಲ, ಆನಂದವೂ ಇದೆ ಎಂಬುದನ್ನು ಅವನ ಸುಪ್ತಮನಸ್ಸು ಸ್ವೀಕರಿಸಿತು. ಆಗ ಯುವಕ ಚೆನ್ನಾಗಿಯೆ ಮಾತನಾಡತೊಡಗಿದ.</p>
  <p>ತರುಣಿಯೊಬ್ಬಳು ವಿಪರೀತ ಉಗ್ಗಿನ (ತೊದಲು) ಬಾಧೆಯಿಂದ ಸಂಕಟಪಡುತ್ತಿದ್ದಳು. ಈ ತೊಂದರೆಯ ಮೂಲ ಕಾರಣವನ್ನು ಮನೋವಿಜ್ಞಾನಿಗಳು ಅವಳ ಸುಪ್ತಮನಸ್ಸಿನಲ್ಲಿ ಗುರುತಿಸಿ ದರು. ಚಿಕ್ಕವಳಾಗಿದ್ದಾಗ ತನ್ನ ತಂದೆತಾಯಿ ಜಗಳವಾಡುತ್ತ ಪರಸ್ಪರ ದೂಷಣೆ, ದೋಷಾ ರೋಪಣೆ ಮಾಡುತ್ತಿರುವುದನ್ನೂ, ಒಮ್ಮೆ ತಂದೆಯು ತಾಯಿಯನ್ನು ಕ್ರೂರವಾಗಿ ಹೊಡೆದು ದನ್ನೂ ನೋಡಿ ಭಯಗ್ರಸ್ತಳಾಗಿದ್ದಳು. ಆ ಭಯವು ಅವಳ ಸುಪ್ತಮನಸ್ಸಿನಲ್ಲಿ ಆಘಾತವನ್ನು ಉಂಟುಮಾಡಿಬಿಟ್ಟಿತ್ತು. ಆ ಭಯದ ಸಂಸ್ಕಾರವನ್ನು ಅಳಿಸಿದ ಮೇಲೆ ಆಕೆ ಚೆನ್ನಾಗಿ ತಡೆಯಿಲ್ಲದೆ ಮಾತನಾಡತೊಡಗಿದಳು.</p>
  <p>ಮೇಲಿನ ಘಟನೆಯ ಅರ್ಥವ್ಯಾಪ್ತಿಯನ್ನು ಆ ಘಟನೆಗೇ ಸೀಮಿತಗೊಳಿಸದೆ ಯೋಚಿಸಿ ನೋಡ ಬೇಕಾಗಿದೆ. ಎಳವೆಯಲ್ಲೇ ನಮ್ಮ ದೇಶದ ಮಕ್ಕಳ ಬದುಕಿನಲ್ಲಿ ಹಿರಿಯ ಹಾಗೂ ಪರಿಸರದ ಪ್ರಭಾವದಿಂದ, ಎಂಥ ಸನ್ನಿವೇಶ, ಸಮಸ್ಯೆಗಳು ಎದುರಾಗುತ್ತವೆ ಎಂಬುದನ್ನು ಈ ಘಟನೆಯ ಬೆಳಕಿನಲ್ಲಿ ಕಲ್ಪಿಸಿಕೊಳ್ಳಬಹುದು. ಬೇರೆ ಬೇರೆ ಜಾತಿಮತ, ಕುಲಗೋತ್ರ, ಸಂಸ್ಕೃತಿ ಸಂಪ್ರದಾಯ ಗಳಿಗೆ ಸೇರಿದ ಕುಟುಂಬಗಳಿಂದ ಬರುತ್ತಿರುವ ನಮ್ಮ ದೇಶದ ಮಕ್ಕಳ ಬದುಕು ಎಷ್ಟೊಂದು ಸಂಕೀರ್ಣ ಸಮಸ್ಯೆಗಳಿಂದ ಕೂಡಿದೆ! ನೇರವಾಗಿ ಪ್ರಸ್ತುತ ವಿಷಯವಾದ ‘ಭಯ’ಕ್ಕೆ ಸಂಬಂಧಿ ಸಿರದಿದ್ದರೂ, ಮಕ್ಕಳ ಭಾವಜೀವನ ಹಾಗೂ ಶಿಕ್ಷಣಕ್ಕೆ ಸಂಬಂಧಿಸಿದ ವಿಚಾರವಾದುದರಿಂದ ಇಲ್ಲಿ ಇದನ್ನು ಕುರಿತು ಚಿಂತನೆ ನಡೆಸುವುದು ಯುಕ್ತ. ಮಗು ಬೆಳೆಯುತ್ತ ಹೋದಂತೆ, ಮನೆ, ಶಾಲೆ ಮತ್ತು ಸಮಾಜ–ಈ ಮೂರು ಕ್ಷೇತ್ರಗಳಲ್ಲಿ ಯುಕ್ತವಾಗಿಯೋ, ಅಯುಕ್ತವಾಗಿಯೋ ತನ್ನ ಸಂಬಂಧವನ್ನು ಬೆಳೆಸಿಕೊಳ್ಳುತ್ತದೆ. ಮೊದಲಿಗೆ ಮನೆಯೇ, ಬದುಕಿನಲ್ಲಿ ಅತ್ಯಂತ ಪ್ರಭಾವ ಶಾಲಿಯಾದ ಪರಿಣಾಮವನ್ನುಂಟುಮಾಡುವ ತಾಣ. ಪರಸ್ಪರ ಹೊಡೆದಾಟ, ದೋಷಾರೋಪಣೆ ಗಳಿಂದ ಛಿದ್ರವಾದ ಮನೆಯಲ್ಲಿ–ಪ್ರೀತಿ, ಸಹನೆ, ಅನುಕಂಪೆಯೇ ಮೊದಲಾದ ಗುಣಗಳನ್ನು ಕಂಡರಿಯದ ಮಗುವಿನ ಭವಿಷ್ಯ ಎಂತಾದೀತು? ಅದರ ಮಾನಸಿಕ ಆರೋಗ್ಯಕ್ಕೆ ಎಂಥ ಆಘಾತ ಉಂಟಾದೀತು? ಅದರ ವ್ಯಕ್ತಿತ್ವದ ಬೆಳವಣಿಗೆಗೆ ಎಂಥ ವಿಘ್ನ ಒದಗೀತು?–ಎಂಬುದನ್ನು ಕಲ್ಪಿಸಿಕೊಳ್ಳಲು ಕಷ್ಟವಿಲ್ಲ.</p>
  <p>ಮನೆಯಲ್ಲೂ, ಶಾಲೆಯಲ್ಲೂ, ನೆರೆಕೆರೆಯಲ್ಲೂ ಬಾಲಕನೊಬ್ಬ ಅವಹೇಳನ, ತಿರಸ್ಕಾರಗಳಿಗೆ ಗುರಿಯಾಗುತ್ತಾನೆ. ದುಷ್ಟರ ಸಂಗದಲ್ಲಿ ಸಿಲುಕಿ, ನಾನಾ ರೀತಿಯ ಹಿಂಸೆಗಳನ್ನು ಅನುಭವಿಸು ತ್ತಾನೆ. ಅತ್ಯಾಚಾರಕ್ಕೊಳಗಾಗುತ್ತಾನೆ. ಆಗ ಆ ಘಟನೆಗಳ ಸ್ಮೃತಿಚಿತ್ರವು ವಿಶಿಷ್ಟ ನೋವು, ಸಂಕಟ ಗಳ ಭಾವನೆಯೊಂದಿಗೆ ಕೂಡಿಕೊಂಡು, ಆತನ ಮನಸ್ಸಿನಲ್ಲಿ ಹುದುಗಿರುತ್ತದೆ. ತಾನು ತಿರಸ್ಕೃತ, ತನಗೆ ಯಾರ ಆದರಣೆಯೂ ಇಲ್ಲ, ತಾನು ಯಾರಿಗೂ ಬೇಕಾದವನಲ್ಲ, ಮಾಡಿದ ತಪ್ಪುಗಳೂ ಬೇಕಾದಷ್ಟಿವೆ. ಯಾವ ಒಳ್ಳೆಯ ಕಾರ್ಯವನ್ನೂ ಕೈಗೊಂಡು ಮುಂದುವರಿಯಲು ನನ್ನಿಂದ ಅಸಾಧ್ಯ–ಇಂಥ ಭಾವನೆಗಳು ಅವನ ಸರಿಯಾದ ಬೆಳವಣಿಗೆಗೆ ಬಾಧಕವಾಗುತ್ತವೆ. ಕೀಳರಿಮೆ ಯಿಂದ ಇತರರೊಂದಿಗೆ ಬೆರೆತು ತನ್ನ ನೋವನ್ನು ಹೇಳಿಕೊಳ್ಳಲೂ ಸಾಧ್ಯವಿಲ್ಲ. ಭವಿಷ್ಯದಲ್ಲೂ ನಾನಾ ತೆರನಾದ ತಪ್ಪು ವರ್ತನೆಗಳು ಮರುಕಳಿಸಬಹುದೆಂಬ ಭಯ. ಒಂದು ತೆರನಾದ ಅಸಹಾ ಯಕತೆ, ಆಶಾಭಂಗ, ಪಾಪಪ್ರಜ್ಞೆ, ಕೋಪ, ಸೇಡಿನ ಮನೋಭಾವ ಆತನ ಮನಸ್ಸನ್ನು ತುಂಬಿರು ತ್ತವೆ. ಇಂಥವರೇ ಮುಂದೆ ಸಮಾಜಕಂಟಕರಾಗುತ್ತಾರೆ.</p>
  <div>ಇಂಥವರೂ ಇದ್ದಾರೆ!</div>
  <p>ತಪ್ಪು ಮಾಡಿದಾಗ ಮಕ್ಕಳನ್ನು ಗದರಿಸಿ ಬೆದರಿಸಿ, ಹೊಡೆದುಬಡಿದು, ಬೈದು ಭಂಗಿಸಿ ಸರಿಪಡಿಸುತ್ತೇವೆಂದು ಹೊರಡುವ ತಂದೆತಾಯಂದಿರು ಕೆಲವರು. ಮಕ್ಕಳ ಅರ್ಥಹೀನ ಬೇಡಿಕೆ ಗಳನ್ನು ಪೂರೈಸಿ ಅವರನ್ನು ಅತಿ ಮುದ್ದಿನಿಂದ ಬೆಳೆಸುವವರು ಕೆಲವರು. ಮಕ್ಕಳನ್ನು ಶಾಲೆಗೆ ಸೇರಿಸಿದ ಬಳಿಕ ತಂದೆತಾಯಂದಿರ ಕೆಲಸ ಮುಗಿಯಿತೆಂದು ತಿಳಿಯುವ, ಮಕ್ಕಳನ್ನು ಅವರ ಪಾಡಿಗೆ ಬಿಡುವ ಜಾತಿಗೆ ಸೇರಿದ ಬಹುಸಂಖ್ಯೆಯ ಹಲವರು. ಕೆಲವೊಮ್ಮೆ ಅತಿ ಪ್ರೀತಿಯನ್ನು ತೋರಿಸುತ್ತ, ಬೇಕೆಂದಾಗ ಅವರಿಗೆ ಕಾಸನ್ನು ನೀಡುತ್ತ, ಇನ್ನು ಕೆಲವೊಮ್ಮೆ ಕೋಪೋದ್ರಿಕ್ತರಾಗಿ ವರ್ತಿಸತ್ತ, ಅಸ್ತವ್ಯಸ್ತವಾಗಿ ನಡೆದುಕೊಂಡು, ಮಕ್ಕಳಿಗೆ ಬಿಡಿಸಲಾಗದ ಸಮಸ್ಯೆಯಾಗುವವರು ಕೆಲವರು, ಬುದ್ಧಿವಂತರಾದ, ಜಾಣ ಮಕ್ಕಳೊಂದಿಗೆ ತಮ್ಮ ಮಗುವನ್ನು ಹೋಲಿಸಿ, ಅಪಹಾಸ್ಯ ಮಾಡಿ, ಮನನೋಯಿಸಿ, ಆತ್ಮವಿಶ್ವಾಸಕ್ಕೆ ಆಘಾತವನ್ನುಂಟುಮಾಡುವವರು ಹಲವರು. ಮಕ್ಕಳ ಎದುರಿಗೆ ಹಿರಿಯರನ್ನೂ, ಗೌರವಾರ್ಹ ವ್ಯಕ್ತಿಗಳನ್ನೂ, ಅಧ್ಯಾಪಕರನ್ನೂ ನಿಂದಿಸುತ್ತ, ಅವರ ದೋಷಗಳನ್ನು ವರ್ಣಿಸುವವರು ಹಲವರು. ತಮ್ಮ ಮಕ್ಕಳಿಂದ ಅವರ ಸಾಮರ್ಥ್ಯಕ್ಕೆ ಮೀರಿದ ಪ್ರತಿಭೆಯನ್ನು ನಿರೀಕ್ಷಿಸಿ ನಿರಾಶಾವಾದಿಗಳಾಗಿ ಬೈಯುವವರು ಹಲವರು. ಇದರೊಂದಿಗೆ ತಂದೆ ತಾಯಿಗಳು ಬೆಳೆಸಿಕೊಂಡ ಮೂಢನಂಬಿಕೆ, ಮಲತಾಯಿ ಇದ್ದರೆ ಆಕೆಯ ದೃಷ್ಟಿಕೋನ, ಮತಾ ಚಾರಗಳು, ಜಾತಿ ಮತಗಳಿಗೆ ಸೇರಿದ ಕೀಳರಿಮೆಗಳು, ಮೇಲರಿಮೆ, ಹಮ್ಮು ಬಿಮ್ಮುಗಳು, ರಾಜಕೀಯದ ರಾಗದ್ವೇಷಗಳು–ಇವುಗಳೆಲ್ಲ ಮಕ್ಕಳ ಮನಸ್ಸಿಗೆ ಚಿತ್ರವಿಚಿತ್ರರೂಪವನ್ನು ಕೊಡು ವುದು ಸ್ವಾಭಾವಿಕವಷ್ಟೆ.</p>
  <p>‘ಸುಸಂಸ್ಕೃತ ಸಜ್ಜನರ ಗೃಹಕ್ಕೆ ಸಮಾನವಾದ ಶಾಲೆ ಇನ್ನೊಂದಿಲ್ಲ. ಸತ್ಯಸಂಧರೂ, ಗುಣ ವಂತರೂ ಆದ ತಂದೆತಾಯಂದಿರಿಗೆ ಸಮನಾದ ಅಧ್ಯಾಪಕರು ಇನ್ನಿಲ್ಲ. ಆಧುನಿಕ ಹೈಸ್ಕೂಲು ಗಳಲ್ಲಿ ಪಡೆಯುವ ಶಿಕ್ಷಣ ಹಳ್ಳಿಗರ ಮೇಲಿರುವ ಒಂದು ಭರಿಸಲಾಗದ ಹೊರೆ. ಹಳ್ಳಿಗರ ಮಕ್ಕಳು ಸಂಸ್ಕಾರ ನಿರ್ಮಾಣದ ಈ ತರಬೇತಿಯನ್ನು ಶಾಲೆಯಲ್ಲಿ ಪಡೆಯಲು ಸಾಧ್ಯವೇ ಇಲ್ಲ. ಒಳ್ಳೆಯ ಮನೆಯ ಪರಿಸರದಲ್ಲಿ ಅದನ್ನು ಅವರು ಪಡೆದರಾದರೆ ಅದರ ಪರಿಣಾಮ ಅವರ ಬದುಕಿನಿಂದ ಮಾಸುವುದಿಲ್ಲ’* ಎಂದರು ಗಾಂಧೀಜಿ.</p>
  <p>ಇಂಥ ಗೃಹಗಳ ಅಭಾವವನ್ನು ಸ್ವಲ್ಪಮಟ್ಟಿಗಾದರೂ ಶಾಲೆಗಳು ದೂರಮಾಡಬೇಕೆಂದು ನಾವು ಇಂದು ಸ್ವತಂತ್ರ ಭಾರತದಲ್ಲಿ ಬಯಸುವುದು ಸ್ವಾಭಾವಿಕ. ನಮ್ಮ ದೇಶದಲ್ಲಿ ಸರಕಾರ ಕೋಟಿ ಗಟ್ಟಲೆ ಹಣವನ್ನು ವಿದ್ಯಾಭ್ಯಾಸಕ್ಕಾಗಿ ವಿನಿಯೋಗಿಸುತ್ತಿದೆ. ರಷ್ಯಾದಲ್ಲಿ ಮಕ್ಕಳ ಮಾನಸಿಕ ಆರೋಗ್ಯದ ರಕ್ಷಣೆಗೆ ಅಲ್ಲಿನ ಶಿಕ್ಷಣ ಕೇಂದ್ರಗಳು ನೀಡುವ ಆದ್ಯತೆ, ಮಹತ್ವ ಬೆರಗುಗೊಳಿಸುವ ಮಟ್ಟದ್ದಾಗಿದೆ. ಅದರಲ್ಲೂ, ಛಿದ್ರವಾದ ಕುಟುಂಬಗಳಿಂದ ಬಂದ ಹಿಂದುಳಿದ ಮಕ್ಕಳ ಮಾನ ಸಿಕ ತೊಂದರೆಯನ್ನು ನಿವಾರಿಸಲು ವಿಶೇಷ ಕಾಳಜಿಯನ್ನು ಅಲ್ಲಿನ ಸರಕಾರ ತೋರಿಸಿದೆ. ಶಿಕ್ಷಣ ಸಂಸ್ಥೆಗಳು ವಿಶೇಷ ನಿಯೋಜಿತ ಕಾರ್ಯಕ್ರಮಗಳನ್ನು ಇಟ್ಟುಕೊಂಡಿವೆ. ಆದರೆ ನಮ್ಮಲ್ಲಿ ಹೊಟ್ಟೆ ಪಾಡು, ಹಣಸಂಗ್ರಹವೇ ಜೀವಿತದ ಮಹೋದ್ದೇಶವಾಗಿರುವ ಉದ್ಯೋಗಸ್ಥರ ಇಂದಿನ (ಮಾನಸಿಕ) ಪರಿಸರದಲ್ಲಿ, ಈ ಸಮಸ್ಯೆಯನ್ನು ಅರ್ಥಮಾಡಿಕೊಳ್ಳುವವರಾರು? ಅರ್ಥಮಾಡಿ ಕೊಂಡರೂ ಅದರಿಂದ ಪಾರಾಗಲು ಸಹಾಯ ಮಾಡುವವರಾರು? ಆಗಲೇ ವೈವಿಧ್ಯಪೂರ್ಣ ಪರಂಪರೆ ಮತ್ತು ಪರಿಸರಗಳ ಒತ್ತಡಗಳಿಗೆ ಒಳಗಾದ ಮಕ್ಕಳ ಮಾನಸಿಕ ಆರೋಗ್ಯವನ್ನು ಕಾಪಾಡುವ ಕೆಲಸ ಅವರ ಶಾಲಾಜೀವನದ ಪ್ರಾಥಮಿಕ ಹಂತದಲ್ಲೇ ನಡೆಯಬೇಕಷ್ಟೆ. ಮುಖ್ಯ ವಾಗಿ ಹಿಂದುಳಿದ ಕುಟುಂಬಗಳಿಂದ ಬರುವ ಮಕ್ಕಳ ಹಿತಚಿಂತನೆಗೆ ವಿಶೇಷ ಗಮನವೀಯ ಬೇಕಾಗಿದೆ. ಈ ಕೆಲಸಕ್ಕೆ ಬೇಕಾಗುವ ಅರ್ಹತೆ ಇದು: ಮಕ್ಕಳ ಅಭ್ಯುದಯಕ್ಕಾಗಿ ತೀವ್ರ ಹಂಬಲಿಸುವ, ಮಕ್ಕಳನ್ನು ವಿಶೇಷ ಗಮನವಿತ್ತು ನೋಡಿಕೊಳ್ಳಬಲ್ಲ, ಕರ್ತವ್ಯನಿಷ್ಠೆ, ಪ್ರೀತಿ, ತಾಳ್ಮೆಗಳ ಮೂರ್ತಿವಂತ ಅಧ್ಯಾಪಕರು. ಇವರನ್ನು ತರುವುದೆಲ್ಲಿಂದ? ಗುಲಾಮರು ಶಿಕ್ಷಣ ನೀಡಿದರೆ ಗುಲಾಮರ ಒಂದು ಪಡೆಯೇ ನಿರ್ಮಾಣವಾಗುವುದಲ್ಲವೆ?</p>
  <div/>
  <div>ಹೊಸ ದಿಗಂತ</div>
  <p>ಇದನ್ನು ಸರಿಪಡಿಸಲು ಸಾಧ್ಯವಿಲ್ಲವೆ? ಖಂಡಿತ ಸಾಧ್ಯವಿದೆ.</p>
  <p>ಬಾಲ್ಯದಿಂದ ನಿಷ್ಕಲ್ಮಷ ಪ್ರೀತಿಯನ್ನು ಕಂಡರಿಯದ ಜೀವ ಸಂಕಟಕ್ಕೆ ಸಿಲುಕಿದೆ. ದೀರ್ಘ ಕಾಲ ತಾಳ್ಮೆಯಿಂದ, ಪ್ರೀತಿಯೆಂಬ ಅಮೃತದ ತೀರ್ಥ ನೀಡಿದರೆ ಈ ರೋಗ ವಾಸಿಯಾಗುತ್ತದೆ. ಆ ಜೀವ ನಲಿವಿನಿಂದ ಕುಣಿದಾಡುತ್ತದೆ. ಅದರ ಬಾಳಿನಲ್ಲಿ ಹೊಸಯುಗಕ್ಕೆ ಆಗ ನಾಂದಿಯಾಗು ತ್ತದೆ. ಆದರೆ ಪ್ರೀತಿ ಯಾವ ಮಾರುಕಟ್ಟೆಯಲ್ಲೂ ಲಭ್ಯವಿಲ್ಲ. ಅದು ಅತ್ಯಂತ ಅಮೂಲ್ಯವಾದ ವಸ್ತು. ಆದರೆ ಎಲ್ಲರಲ್ಲೂ ಅದು ಇದ್ದೇ ಇದೆ. ಎಲ್ಲೆಲ್ಲೂ ದೊರೆಯುತ್ತಿದೆ. ಅದು ಎಲ್ಲರಿಗೂ ಬೇಕು. ಅದನ್ನು ಸರಿಯಾದ ರೀತಿಯಲ್ಲಿ ಸಂಗ್ರಹಿಸಿ ನೀಡಿದರೆ ಎಲ್ಲ ರೋಗಗಳೂ ದೂರವಾಗು ವುವು. ಜಗತ್ತು ನಂದನವನವಾಗುವುದು. ಅದನ್ನು ಸಂಗ್ರಹಿಸಿ ನೀಡುವ ವಿಧಾನ ಮುಂದಿನ ಅಧ್ಯಾಯದಲ್ಲಿದೆ.</p>
  <div/>
  <div>ಕಲ್ಪನೆಗೆ ವಿಮುಕ್ತಿ</div>
  <p>ತೀವ್ರತರದ ಭಾವನೆಯ ಸ್ಪಂದನದೊಂದಿಗೆ ಕಲ್ಪಿಸಿಕೊಳ್ಳುವಂಥ ಚಿತ್ರವು, ಅಂಥ ಅನುಭವ ಗಳನ್ನೇ ನಮ್ಮ ಬಳಿಗೆ ಎಳೆಯುವ ಶಕ್ತಿಯನ್ನು ಹೊಂದಿದೆ ಎಂಬುದನ್ನು ನಾವು ತಿಳಿದಿರಬೇಕು.*</p>
  <p>ನೀವು ದುರ್ಘಟನೆಗೆ ಹೆದರುತ್ತಿದ್ದರೆ, ಅಂಥ ದುರ್ಘಟನೆಗಳನ್ನೇ ಕಣ್ಣೆದುರು ಕಾಣಲು ಪ್ರಾರಂಭಿಸುತ್ತಿದ್ದೀರಿ. ನೀವು ಹಾವಿಗೆ ಹೆದರುತ್ತಿದ್ದರೆ, ಹಾವು ನಿಮ್ಮ ಕಣ್ಣಿಗೆ ಆಗಾಗ ಕಾಣಿಸಿ ಕೊಳ್ಳುತ್ತದೆ. ನೀವು ರೋಗಕ್ಕೆ ಹೆದರುತ್ತಿದ್ದರೆ, ವಿಶಿಷ್ಟ ರೋಗಕ್ಕೆ ಆಮಂತ್ರಣ ನೀಡಿದಂತಾ ಗುತ್ತದೆ. ನೀವು ಸಾಲಕ್ಕೆ ಹೆದರುವಿರಾದರೆ, ಆಗಾಗ ಸಾಲ ತೆಗೆದುಕೊಳ್ಳಬೇಕಾದ ಪರಿಸ್ಥಿತಿ ಬರಬಹುದು. ನೀವು ಭೂತಪಿಶಾಚಿಗಳಿಗೆ ಹೆದರಿದರೆ ಅವು ನಿಮಗೆ ಆಗಾಗ ದರ್ಶನ ಕೊಡಲು ಪ್ರಾರಂಭಿಸುತ್ತವೆ. ನೀವು ಅಪಮಾನಕ್ಕೆ ಹೆದರುತ್ತಿದ್ದರೆ ಅಪಮಾನಕ್ಕೀಡಾಗುವಂತಹ ಸನ್ನಿವೇಶ ಗಳು ನಿಮ್ಮೆಡೆಗೆ ಸೆಳೆಯಲ್ಪಡುತ್ತವೆ. ಇವೆಲ್ಲವುಗಳಿಂದ ಪಾರಾಗಲು ನೀವು ಅಂತಹ ಕಲ್ಪನೆಗಳಿಗೇ ಅವಕಾಶ ಕೊಡಬಾರದು. ನೀವು ಧೈರ್ಯವಾಗಿರುವುದೇ ಅವುಗಳಿಂದ ಪಾರಾಗುವ ರಕ್ಷಣೋ ಪಾಯ.</p>
  <p>ಹಾವಿನ ಅಪಾಯದಿಂದ ನಿಮ್ಮನ್ನು ಕಾಪಾಡಿಕೊಳ್ಳುವ ರೀತಿ ಬೇರೆ, ಹಾವಿನ ಕಲ್ಪನೆಯಿಂದ ಹೆದರಿಕೊಳ್ಳುವುದು ಬೇರೆ. ದುರ್ಘಟನೆಯಿಂದ ನಿಮ್ಮನ್ನು ನೀವು ರಕ್ಷಿಸಿಕೊಳ್ಳುವುದು ಬೇರೆ. ದುರ್ಘಟನೆಗಳನ್ನು ಚಿತ್ರಿಸಿಕೊಂಡು ಹೆದರುವುದು ಬೇರೆ. ರೋಗ ಬಾರದಂತೆ ರಕ್ಷಿಸಿಕೊಳ್ಳುವುದು ಬೇರೆ. ರೋಗಗಳನ್ನು ಕಲ್ಪಿಸಿಕೊಂಡು ಭಯಗ್ರಸ್ತರಾಗುವುದು ಬೇರೆ. ಅಪಮಾನದಿಂದ ಪಾರಾ ಗಲು ಹೇಗೆ ನಡೆದುಕೊಳ್ಳಬೇಕೆಂದು ತಿಳಿದುಕೊಳ್ಳುವುದು ಬೇರೆ, ಅಪಮಾನಕ್ಕೆ ಭಯಪಡುವುದು ಬೇರೆ. ಭೂತ, ಪ್ರೇತಗಳ ದುಷ್ಟ ಪ್ರಭಾವದಿಂದ ಮುಕ್ತರಾಗುವುದು ಬೇರೆ, ಅವುಗಳ ಭಯಾನಕ ಅಸಹ್ಯ ಚಿತ್ರಗಳನ್ನು ಕಲ್ಪಿಸಿಕೊಳ್ಳುತ್ತ ಭಯಪಡುವುದು ಬೇರೆ.</p>
  <p>ಭಯಪಡುವುದೆಂದರೆ ಕಿಂಕರ್ತವ್ಯಮೂಢರಾಗಿ ಚಿಂತಿಸತೊಡಗುವುದು. ನಿಮ್ಮನ್ನು ನೀವು ರಕ್ಷಿಸಿಕೊಳ್ಳುವುದೆಂದರೆ ಬುದ್ಧಿಪೂರ್ವಕ ಪ್ರಯತ್ನದಲ್ಲಿ ತೊಡಗುವುದು. ಬುದ್ಧಿಯನ್ನು ಉಪ ಯೋಗಿಸಿ ಮಾಡುವ ಪ್ರಯತ್ನಗಳು ಕೇಡಿನಿಂದ ನಮ್ಮನ್ನು ರಕ್ಷಿಸುತ್ತವೆ. ಭಯದ ಕಲ್ಪನೆಗಳೂ, ಚಿಂತನೆಗಳೂ ನಮ್ಮನ್ನು ಸಂಕಟದಲ್ಲಿ ಸಿಲುಕಿಸುತ್ತವೆ.</p>
  <div>ನಿರ್ಭೀತಿಯ ಚಾಂಪಿಯನ್ ಭೀತಿಯಿಂದ ಸತ್ತುಹೋದ!</div>
  <p>ನಿರ್ಭೀತಿಯ ಸ್ವಭಾವದ ವೈಜ್ಞಾನಿಕ ಮನೋವೃತ್ತಿಯ ಯುವಕನೊಬ್ಬನಿಗೆ ಆತನ ಸ್ನೇಹಿತರು ಒಂದು ಪಂಥಾಹ್ವಾನ ನೀಡಿದರು. ಅಮಾವಾಸ್ಯೆಯ ದಿನ ಮಧ್ಯರಾತ್ರಿಯ ಹೊತ್ತು ನಗರದ ಹೊರವಲಯದಲ್ಲಿರುವ ಸ್ಮಶಾನವನ್ನು ಪ್ರವೇಶಿಸಿ, ಮಧ್ಯಭಾಗದ ನೆಲದಲ್ಲಿ ಒಂದು ಗೂಟ ವನ್ನು ನೆಟ್ಟು ಹಿಂದಿರುಗಬೇಕೆಂದು ಅವರು ಪಣನೀಡಿದರು. ಯುವಕನಾದರೋ ಹಲವಾರು ಶ್ಮಶಾನಗಳಲ್ಲಿ ಸಂಚಾರ ಮಾಡಿ ಭೂತಗಳ ಬೇಟೆ ಮಾಡಹೊರಟವನೆ–ನಿರ್ಭೀತಿಯ ಚಾಂಪಿ ಯನ್ ಎಂದು ಹೆಸರು ಗಳಿಸಿದವನು. ಆತ ಧೈರ್ಯದಿಂದಲೇ ಮುನ್ನುಗ್ಗಿದ್ದ. ಆತನನ್ನು ಗೆಳೆಯರು ಹಿಂಬಾಲಿಸುತ್ತಾ ಸ್ಮಶಾನದ ಗೇಟಿನಿಂದ ಹೊರಗಡೆ ಅನತಿ ದೂರದಲ್ಲಿ ನಿಂತು ಕೊಂಡರು. ಆತ ಒಳಗೆ ಪ್ರವೇಶ ಮಾಡಿದ. ಗೂಟವನ್ನು ನೆಲದಲ್ಲಿಟ್ಟು ಹೊಡೆಯುವ ಸದ್ದು ಕೇಳಿಸಿತು. ಸ್ವಲ್ಪ ಹೊತ್ತಿನ ನಂತರ ಎಲ್ಲವೂ ಮೌನ. ಹೊರಗಡೆ ನಿಂತ ಗೆಳೆಯರು ಅವನ ಧೈರ್ಯವನ್ನು ಮೆಚ್ಚಿಕೊಳ್ಳತೊಡಗಿದ್ದರು. ಅವನನ್ನು ಕಾಯುತ್ತ ಕುಳಿತ ಅವರಿಗೆ ದುರಂತದ ಆಶ್ಚರ್ಯಕರ ವಾರ್ತೆ ಕಾದಿತ್ತೆಂಬುದು ಆಗ ತಿಳಿದಿರಲಿಲ್ಲ. ಕೂಗಿ ಕರೆದರೂ ಅವನಿಂದ ಮರುದನಿ ಬರಲಿಲ್ಲ. ಮೂಡಣಬಾನಿನಲ್ಲಿ ಕೆಂಪಡರತೊಡಗಿತ್ತು. ಬೆಳಗಾಗುತ್ತಲೇ ಸ್ನೇಹಿತರೆಲ್ಲ ಸ್ಮಶಾನ ದೊಳಗೆ ಧಾವಿಸಿದರು. ತಮ್ಮ ಗೆಳೆಯ ಮಲಗಿಕೊಂಡಂತಿರುವುದನ್ನು ಕಂಡರು. ಇನ್ನೂ ಸಮೀ ಪಿಸಿ ಅವನನ್ನು ಸ್ಪರ್ಶಿಸಿ ಪರಿಶೀಲಿಸಿದಾಗ ಅವನು ಮರಗಟ್ಟಿ ಶವವಾಗಿರುವುದನ್ನು ಕಂಡರು. ಅವನ ಪ್ರಾಣಪಕ್ಷಿ ದೇಹಪಂಜರದಿಂದ ಹಾರಿಹೋಗಿ ಆಗಲೇ ಗಂಟೆಗಳಾಗಿದ್ದುವು !</p>
  <p>ಅವನ ಮರಣದ ಏಕಮಾತ್ರ ಕಾರಣವನ್ನು ಅವರು ತಿಳಿದುಕೊಂಡರು. ಅವನು ಸತ್ತದ್ದು ಭಯದಿಂದಲೇ! ಗೂಟವನ್ನು ನೆಲದಲ್ಲಿ ನೆಡುವಾಗ, ತಾನು ಹೊದೆದುಕೊಂಡ ಶಾಲಿನ ಒಂದು ತುದಿಯನ್ನು ಅದರೊಂದಿಗೇ ಅರಿವಿಲ್ಲದೇ ಸೇರಿಸಿದ್ದ. ಗೂಟವನ್ನು ನೆಲದಲ್ಲಿ ಆಳವಾಗಿ ಇಳಿಯು ವಂತೆ ಬಲವಾಗಿ ಹೊಡೆದು ಬೇಗ ಬೇಗನೇ ಹಿಂದಿರುಗುವ ವೇಳೆ, ಯಾರೋ ಶಾಲಿನ ತುದಿಯನ್ನು ಎಳೆದು ಹಿಡಿದಂತಾಯಿತು! ಭೂತವಲ್ಲದೆ ಇನ್ನಾರು ಆ ನಿರ್ಜನ ಪ್ರದೇಶದಲ್ಲಿ ಆತನನ್ನು ಎಳೆಯಬಲ್ಲರು? ಭಯದಿಂದ ಅಲ್ಲೇ ಕುಸಿದು ಬಿದ್ದ!</p>
  <p>ಅಯ್ಯೋ! ಶಾಲಿನ ತುದಿಯನ್ನು ಹಿಡಿದೆಳೆದವರಾರೆಂದು ಹಿಂದಿರುಗಿ ನೋಡಿದ್ದರೆ....ಭಯದ ಕಾರಣವನ್ನು ಕಂಡುಹಿಡಿದಿದ್ದರೆ....ಗೂಟದಲ್ಲಿ ಶಾಲು ಸಿಕ್ಕಿಕೊಂಡುದನ್ನು ಕಂಡಿದ್ದರೆ....ಅವನು ಬದುಕಿಕೊಳ್ಳುತ್ತಿದ್ದ!</p>
  <p>ಭಯಕ್ಕೆ ಕಾರಣವಾದ ಕೆಲವೊಂದು ಸಂಗತಿಗಳ ಸ್ವರೂಪ ಸ್ವಭಾವಗಳನ್ನು ತಿಳಿದುಕೊಂಡು, ಅದರಿಂದ ಪಾರಾಗುವ ವಿಧಾನಗಳನ್ನು ಅನುಸರಿಸಬೇಕು. ಭಯವನ್ನುಂಟುಮಾಡುವ ಕೆಲವು ಸನ್ನಿವೇಶಗಳನ್ನು ಎದುರಿಸಬೇಕು. ಕೆಲವು ಭಯಗಳಿಗೆ ಕಾರಣವನ್ನು ಕಂಡುಹಿಡಿಯಬೇಕು. ಕೆಲವೊಂದು ಸಂದರ್ಭಗಳಲ್ಲಿ, ಸಕಲಭಯತಲ್ಲಣವನ್ನು ದೂರಮಾಡುವ ಅಭಯದಾತನಾದ ಭಗವಂತನನ್ನು ಪ್ರಾರ್ಥಿಸಬೇಕು. ಆತನಲ್ಲಿ ಪೂರ್ಣಶ್ರದ್ಧೆಯಿಂದ ಶರಣಾಗಬೇಕು.</p>
  <div>ಭೂತಗಣದೊಡನೆ ಭೀತಿ ಇಲ್ಲದೆ ಮಾತಾಡಿದರು!</div>
  <p>ದಕ್ಷಿಣೇಶ್ವರದಲ್ಲಿ ಭಗವಾನ್ ಶ್ರೀರಾಮಕೃಷ್ಣರ ತಪಸ್ಸಿನ ದಿವ್ಯ ತಾಣವಾದ ಪಂಚವಟಿ ಒಂದು ನಿರ್ಜನ ಪ್ರದೇಶ. ಅದ್ವೈತ ಸಾಧನೆಯ ರಹಸ್ಯವನ್ನು ಶ್ರೀರಾಮಕೃಷ್ಣರಿಗೆ ತಿಳಿಸ ಬಂದ ತೋತಾಪುರಿ, ಪಂಚವಟಿಯ ವೃಕ್ಷಗಳ ತಲದಲ್ಲಿ ಧುನಿ ಹೊತ್ತಿಸಿ ರಾತ್ರಿಯೆಲ್ಲ ಗಂಭೀರಧ್ಯಾನ ದಲ್ಲಿ ಮುಳುಗಿರುತ್ತಿದ್ದರು. ಒಂದು ದಿನ ಮಧ್ಯರಾತ್ರಿ ದಾಟಿರಬೇಕು. ಜಗತ್ತು ಮಲಗಿ ನಿದ್ರಿಸು ತ್ತಿದೆ. ಅತ್ಯಂತ ನೀರವ ವಾತಾರವಣ. ತೋತಾಪುರಿಯವರು ಧುನಿಯ ಹತ್ತಿರ ಧ್ಯಾನಕ್ಕೆ ಕುಳಿತು ಕೊಂಡಿದ್ದರು. ಆ ಪ್ರಶಾಂತ ವಾತಾವರಣದಲ್ಲಿ ಇದ್ದಕ್ಕಿದ್ದಂತೆ ಮರದ ಕೊಂಬೆಗಳು ಅಲುಗಾಡ ತೊಡಗಿದವು. ಅವರ ಗಮನ ಆ ಕಡೆ ಹರಿಯಿತು. ದೀರ್ಘಕಾಯದ ವ್ಯಕ್ತಿಯೊಬ್ಬ ಮರದಿಂದ ಇಳಿದು ತೋತಾಪುರಿಯನ್ನೇ ದಿಟ್ಟಿಸಿ ನೋಡುತ್ತ ಧುನಿಯ ಹತ್ತಿರವೇ ಬಂದು ಕುಳಿತುಕೊಂಡ. ಆಶ್ಚರ್ಯವೆನಿಸಿದರೂ, ಸ್ವಲ್ಪವೂ ಭಯ ಪಡದೇ ‘ಯಾರು ನೀವು?’ ಎಂದು ಆಗಂತುಕ ವ್ಯಕ್ತಿಯನ್ನು ತೋತಾಪುರಿ ಕೇಳಿದರು. ‘ನಾನು ಭೈರವ. ಇಲ್ಲಿ ವೃಕ್ಷಗಳ ಮೇಲೆ ವಾಸಿಸುತ್ತಿದ್ದೇನೆ. ಭವತಾರಿಣಿಯ ದೇವಾಲಯವನ್ನು ನೋಡಿಕೊಳ್ಳುತ್ತಿದ್ದೇನೆ’ ಎಂದ ಆ ವ್ಯಕ್ತಿ. ಸ್ವಲ್ಪವೂ ವಿಚಲಿತ ರಾಗದೆ ತೋತಾಪುರಿ ಹೇಳಿದರು: ‘ಒಳ್ಳೆಯದು. ನೀವು ಮತ್ತು ನಾನು ಬೇರೆ ಬೇರೆ ಅಲ್ಲ. ನಾವಿಬ್ಬರೂ ಪರತತ್ತ್ವದ ಆವಿರ್ಭಾವಗಳು, ಇಲ್ಲೇ ಕುಳಿತು ಧ್ಯಾನ ಮಾಡಿ.’ ಆದರೆ ಆ ಮಾತನ್ನು ಕೇಳಿ ಭೈರವ ಗಟ್ಟಿಯಾಗಿ ನಕ್ಕು ಗಾಳಿಯಲ್ಲಿ ಮಾಯವಾದ. ತೋತಾಪುರಿ ಮರುಕ್ಷಣವೇ ನಿಶ್ಚಿಂತ ರಾಗಿ ಧ್ಯಾನಮಗ್ನರಾದರು. ಮರುದಿನ ಶ್ರೀರಾಮಕೃಷ್ಣರಿಗೆ ಹಿಂದಿನ ರಾತ್ರಿ ನಡೆದ ಘಟನೆಯನ್ನು ತಿಳಿಸಿದಾಗ ಅವರು ‘ಹೌದು, ಅವನು ಅಲ್ಲಿದ್ದಾನೆ. ನಾನು ಹಲವು ಬಾರಿ ಅವನನ್ನು ನೋಡಿ ಮಾತನಾಡಿದ್ದೇನೆ. ಕೆಲವೊಮ್ಮೆ ಮುಂದೆ ನಡೆಯಬಹುದಾದ ಘಟನೆಗಳನ್ನು ಸನ್ನೆಯ ಮೂಲಕ ಅವನು ತಿಳಿಸುತ್ತಿದ್ದ’ ಎಂದರು.</p>
  <p>ಆ ಭೂತಗಣದ ಸ್ವರೂಪ, ಸ್ವಭಾವಗಳನ್ನು ತಿಳಿದಿದ್ದ ತೋತಾಪುರಿ ಭಯಾನಕವೆನಿಸುವ ಮೇಲಿನ ಘಟನೆಯನ್ನು ನಿರ್ಭಯವಾಗಿ ಎದುರಿಸಿದ ವಿಧಾನವನ್ನು ಪರಿಶೀಲಿಸಿ.</p>
  <p>ತಮ್ಮ ಕಲ್ಪನೆಗಳಿಂದಲೇ ಅಜ್ಞಾತವಾಗಿ ವಿಚಿತ್ರ ಭೂತಗಳನ್ನು ಸೃಷ್ಟಿಸಿಕೊಂಡು ಅವುಗಳೊಡನೆ ಗುದ್ದಾಡಿ ಬಳಲುವ ಭ್ರಾಂತರಿದ್ದಾರೆ! ಮನೋವಿಜ್ಞಾನಿಗಳು ಇಂಥವರಲ್ಲಿ ಕೆಲವರಿಗೆ ಸರಿಯಾದ ಔಷಧ ನೀಡಬಲ್ಲರು.</p>
  <p>ನಿಜವಾದ ಭೂತಗಣಗಳನ್ನು ಕಂಡರೂ ನಾವು ಹೆದರಬೇಕಿಲ್ಲ. ಅವುಗಳು ನಮ್ಮನ್ನು ಹೆದರಿಸು ವುದಿಲ್ಲ. ಬಾಲ್ಯದಲ್ಲಿ ಕೇಳಿದ ಭೂತವನ್ನು ಕುರಿತ ಭೀತಿಯ ಸಂಸ್ಕಾರಗಳು ಎಚ್ಚೆತ್ತು ನಾವೇ ಹೆದರಿಕೊಳ್ಳುವಂತೆ ಮಾಡುತ್ತವೆ. ಇನ್ನೊಂದು ದೃಷ್ಟಿಯಿಂದಲೂ ಈ ಸಮಸ್ಯೆಯನ್ನು ಅರಿತು ಕೊಳ್ಳಬೇಕು. ದೇಹವನ್ನು ತ್ಯಜಿಸಿದ ನಂತರ ಸೂಕ್ಷ್ಮಸ್ಥಿತಿಯಲ್ಲಿರುವ ಕೆಲವು ಚೇತನಗಳೇ ಭೂತ ಪ್ರೇತಗಳು. ದೇಹಧಾರಿಗಳಾದ ವ್ಯಕ್ತಿಗಳನ್ನು ಕಂಡಾಗ ನಾವು ಹೆದರುವುದಿಲ್ಲ. ದೇಹವನ್ನು ಕಳೆದುಕೊಂಡ ವ್ಯಕ್ತಿಯನ್ನು ಸೂಕ್ಷ್ಮರೂಪದಲ್ಲಿ ಕಂಡು ಹೆದರುವುದೇಕೆ? ಭಯದ ಕಾರಣ ತಿಳಿಯದೆ ಸುಮ್ಮನೆ ಭಯದ ದವಡೆಯಲ್ಲಿ ಸಿಲುಕಿ ನಜ್ಜುಗುಜ್ಜಾಗುತ್ತೇವೆ. ಏನು? ಎಂಥದು? ಏಕೆ? ಹೇಗೆ? ಎಂಬ ಪ್ರಶ್ನೆಯನ್ನು ಕೇಳ ಹೋಗುವುದಿಲ್ಲ. ವಸ್ತುಸ್ಥಿತಿಯ ಅಜ್ಞಾನವೇ ನಮ್ಮ ಭಯಕ್ಕೆ ಕಾರಣವೆಂದಾಯಿತಲ್ಲವೇ? ಕೆಲವರೇನೋ ಭೂತ ಪ್ರೇತಗಳ ಭೀತಿಯಿಂದ ನರಳು ವವರನ್ನು ‘ಮೆಂಟಲ್​’, ‘ಸೈಕಲಾಜಿಕಲ್​’, ‘ಹೆಪ್ಪುಗಟ್ಟಿದ ಮೂಢನಂಬಿಕೆ’ ಎಂದು ತಿರಸ್ಕರಿಸ ಬಹುದು. ಭೂತ ಪ್ರೇತಗಳ ಅಸ್ತಿತ್ವವನ್ನೇ ಅಲ್ಲಗಳೆಯಬಹುದು. ಬರಿಯ ಭ್ರಾಂತಿ ಎಂದು ಬೈಯಬಹುದು. ಅಂಥವರು ವೈಜ್ಞಾನಿಕ ಮನೋಭಾವದವರೆಂದು ಖ್ಯಾತಿ ಪಡೆದರೂ ಭೀತಿಯ ಸುಳಿಯಲ್ಲಿ ಸಿಲುಕಿದ ವ್ಯಕ್ತಿಗಳಿಗೆ ನೆರವು ನೀಡಲಾರರು! ಅವರಿಗೆ ಭೀತಿಯ ಮೂಲವನ್ನು ತಿಳಿಯುವ ಸಾಮರ್ಥ್ಯವಿಲ್ಲದಿದ್ದರೂ ತಾವು ಕಂಠಪಾಠ ಮಾಡಿದ ವಿಶಿಷ್ಟ ಪ್ರತಿಕ್ರಿಯೆಯನ್ನು ಉಚ್ಚರಿಸುತ್ತ ಇನ್ನೊಬ್ಬರ ಭೀತಿ ಅರ್ಥಹೀನವೆಂದು ಸಮರ್ಥಿಸುತ್ತಾರೆ. ಅಂಥವರ ಹತ್ತಿರ ರೋಗಿಗಳು ತಮ್ಮ ಅನುಭವವನ್ನೋ, ಸಂಕಟವನ್ನೋ ಮನಬಿಚ್ಚಿ ಹೇಳಿಕೊಳ್ಳಲು ಸಾಧ್ಯವೆ? ಭಯಕ್ಕೆ ಕಾರಣವಾದ ವಸ್ತುವಿನ ಸ್ವರೂಪ, ಸ್ವಭಾವಗಳನ್ನು ಸರಿಯಾಗಿ ತಿಳಿದುಕೊಂಡಾಗ ಅಸಂಗತ, ಅರ್ಥಹೀನ ಭಯ ದೂರವಾಗುತ್ತದೆ. ಭಯವನ್ನು ದೂರ ಮಾಡಲು ಏನು ಮಾಡ ಬೇಕೆಂಬುದು ಸರಿಯಾಗಿ ತಿಳಿಯುತ್ತದೆ.</p>
  <div>ಪ್ರೇತಗಳ ಪೇಚಾಟ</div>
  <p>ಶ್ರೀರಾಮಕೃಷ್ಣರು ತಾವು ಪ್ರತ್ಯಕ್ಷವಾಗಿ ಪಡೆದ ವಿಚಿತ್ರವಾದ ಒಂದು ಅನುಭವವನ್ನು ಶಿಷ್ಯ ರಿಗೆ ಹೇಳಿದ್ದರು. ಸ್ವಾಮಿ ಶಾರದಾನಂದರು ತಮ್ಮ ‘ಶ್ರೀರಾಮಕೃಷ್ಣ ಲೀಲಾಪ್ರಸಂಗ’ ಎಂಬ ಗ್ರಂಥದಲ್ಲಿ ಆ ಅನುಭವದ ವಿವರಣೆಯನ್ನಿತ್ತಿದ್ದಾರೆ. ಒಮ್ಮೆ ಪರಮಭಕ್ತೆಯಾದ ಗೋಪಾಲನ ತಾಯಿಯ ಆಮಂತ್ರಣದ ಮೇರೆಗೆ ಅವರ ಮನೆಗೆ ಶ್ರೀರಾಮಕೃಷ್ಣರು ತಮ್ಮ ಶಿಷ್ಯರಾದ (ಮುಂದೆ ಬ್ರಹ್ಮಾನಂದರೆಂದು ಪ್ರಸಿದ್ಧರಾದ) ರಾಖಾಲರ ಜೊತೆಗೂಡಿ ಹೋಗಿದ್ದರು. ಮಧ್ಯಾಹ್ನ ಭೋಜನವಾದ ಮೇಲೆ ಅಲ್ಲೇ ಕೊಂಚ ಹೊತ್ತು ವಿಶ್ರಮಿಸುತ್ತಿದ್ದರು. ಸ್ವಲ್ಪ ಹೊತ್ತಿನಲ್ಲೇ ಒಂದು ತೆರನಾದ ದುರ್ವಾಸನೆ ಬರತೊಡಗಿತು. ಕೋಣೆಯ ಮೂಲೆಯಲ್ಲಿ ಎರಡು ರೂಪಗಳು ಕಾಣಿಸುತ್ತಿದ್ದವು. ಅವುಗಳ ರೂಪ ವಿಕಾರವೂ, ಅಸಹ್ಯಕರವೂ ಆಗಿತ್ತು. ಅವುಗಳ ಹೊಟ್ಟೆಯಿಂದ ಕರುಳು ಹೊರಗಡೆ ಜೋತಾಡುತ್ತಿತ್ತು. ಮೆಡಿಕಲ್ ಕಾಲೇಜುಗಳಲ್ಲಿ ಇರಿಸಿದ ಎಲುಬಿನ ಗೂಡಿ ನಂತೆಯೇ ಅವು ಕಾಣಿಸುತ್ತಿದ್ದವು. ಅವು ಅತ್ಯಂತ ದೀನತೆಯಿಂದ ಶ್ರೀರಾಮಕೃಷ್ಣರನ್ನು ಬೇಡಿ ಕೊಂಡವು–‘ನೀವೇಕೆ ಇಲ್ಲಿಗೆ ಬಂದಿದ್ದೀರಿ? ದಯವಿಟ್ಟು ಇಲ್ಲಿಂದ ಹೊರಟು ಹೋಗಿ. ನಿಮ್ಮ ಸನ್ನಿಧಿಯಲ್ಲಿ ನಮ್ಮ ದುಸ್ಥಿತಿಯ ಅರಿವುಂಟಾಗಿ ನಮಗೆ ನೋವಾಗುತ್ತದೆ.’ ಒಂದೆಡೆ ಆ ಪ್ರೇತ ಗಳು ಈ ರೀತಿ ಬೇಡಿಕೊಳ್ಳುತ್ತಿವೆ. ಇನ್ನೊಂದೆಡೆ ರಾಖಾಲ ನಿದ್ರೆ ಮಾಡುತ್ತಿದ್ದಾನೆ. ಆದರೂ ಅವುಗಳಿಗುಂಟಾದ ವ್ಯಥೆಯನ್ನು ಕಂಡು ನಾನು ನನ್ನ ಸಣ್ಣ ಚೀಲ ಹಾಗೂ ಕರವಸ್ತ್ರ ತೆಗೆದು ಕೊಂಡು ಹೊರಡಲು ಸಿದ್ಧನಾದೆ. ಆಗ ಎಚ್ಚೆತ್ತ ರಾಖಾಲ ನನ್ನನ್ನು ಪ್ರಶ್ನಿಸಿದ. ‘ನೀವು ಎಲ್ಲಿಗೆ ಹೋಗುತ್ತಿದ್ದೀರಿ?’ ‘ಅನಂತರ ತಿಳಿಸುತ್ತೇನೆ’ ಎಂದು ನಾನು, ರಾಖಾಲನ ಕೈ ಹಿಡಿದುಕೊಂಡು ಕೆಳಗಿಳಿದು ಬಂದು, ಆಗ ತಾನೇ ಊಟ ಮುಗಿಸಿದ್ದ ಗೋಪಾಲನ ತಾಯಿಯಿಂದ ಬೀಳ್ಕೊಂಡೆ. ಅಲ್ಲಿಂದ ಹೊರಟು ದೋಣಿಯನ್ನು ಸೇರಿದೆ. ಆಗ ರಾಖಾಲನಿಗೆ ತಿಳಿಸಿದೆ: ‘ಅಲ್ಲಿ ಎರಡು ಪ್ರೇತಗಳಿದ್ದವು. ಬಿಳಿಯ ಜನರು ತಿಂದು ಎಸೆದ ಮೂಳೆಗಳನ್ನು ಆ ಪ್ರೇತಗಳು ಮೂಸುವುದರ ಮೂಲಕ ಆಹಾರ ಸೇವಿಸುತ್ತವೆ. ಆ ಮನೆಯಲ್ಲಿ ಒಂಟಿಯಾಗಿ ವಾಸಿಸಬೇಕಾಗಿದ್ದ ಆ ವೃದ್ಧ ತಾಯಿಗೆ ಆ ವಿಚಾರವನ್ನು ನಾನು ತಿಳಿಸಲಿಲ್ಲ.’</p>
  <p>ಭೂತಪ್ರೇತಗಳಿಗೆ ಅವುಗಳದೇ ಆದ ಸಮಸ್ಯೆ ಸಂಕಟಗಳಿವೆ. ನಿಮ್ಮ ಸಹಾಯವನ್ನು ಯಾಚಿ ಸುವುದಕ್ಕಾಗಿ ಅವುಗಳು ನಿಮಗೆ ಕಾಣಿಸಿಕೊಂಡಿರಬಹುದು. ಆಗ ನೀವು ‘ದೇವರೇ ಅವುಗಳನ್ನು ಪಾರುಮಾಡು’ ಎಂದು ಹೇಳುವುದನ್ನು ಬಿಟ್ಟು ಭಯದಿಂದ ದಿಕ್ಕೆಟ್ಟರೆ ಆ ಭೂತಗಳಿಗೆಷ್ಟು ಆಶಾ ಭಂಗವಾಗಬಹುದು! ಮನುಷ್ಯರಲ್ಲೂ ದುರ್ಜನರಿರುವಂತೆ, ಪ್ರೇತಗಳಲ್ಲೂ ಕೆಟ್ಟ ಕಾಮನೆ ಗಳಿಂದ ಕೂಡಿದ ಪ್ರೇತಗಳಿರಬಹುದು. ಅವುಗಳಿಗೆ ಹೆದರುವುದರಿಂದ ಸಮಸ್ಯೆ ಇನ್ನೂ ಉಲ್ಬಣ ವಾಗುವುದು. ಅವುಗಳನ್ನು ಎದುರಿಸಬೇಕು. ಎದುರಿಸಲು ಸಾಧ್ಯ. ಎದುರಿಸಲು ಉಪಾಯಗಳೂ ಇವೆ. ಆದುದರಿಂದ ಈ ವಿಷಯವಾಗಿ ನಾವು ಭಯಪಡಬೇಕಿಲ್ಲ; ಚಿಂತಿತರಾಗಬೇಕಿಲ್ಲ.</p>
  <div>ಓಡಬೇಡಿ, ಎದುರಿಸಿ!</div>
  <p>ಸ್ವಾಮಿ ವಿವೇಕಾನಂದರು ಪರಿವ್ರಾಜಕರಾಗಿ ಸಂಚರಿಸುತ್ತಿದ್ದ ದಿನಗಳು. ಒಮ್ಮೆ ಅವರು ಕಾಶಿ ಯಲ್ಲಿ ತಂಗಿದ್ದರು. ಅಲ್ಲಿನ ದುರ್ಗಾಮಾತೆಯ ದೇವಾಲಯವನ್ನು ನೋಡಿ ಹಿಂದಿರುಗುತ್ತಿದ್ದರು. ದಾರಿಯ ಒಂದು ಬದಿಯಲ್ಲಿ ಎತ್ತರವಾದ ಗೋಡೆ. ಇನ್ನೊಂದು ಬದಿಯಲ್ಲಿ ವಿಶಾಲವಾದ ಸರೋವರ. ಕಿರುದಾರಿಯಲ್ಲಿ ಅವರು ನಡೆದು ಹೋಗುತ್ತಿದ್ದಾಗ ದೊಡ್ಡ ಕೋತಿಗಳ ಗುಂಪು ಒಂದು ಅವರನ್ನು ಅಟ್ಟಿಸಿಕೊಂಡು ಬಂತು. ಜೋರಾಗಿ ಕಿರಿಚಾಡುತ್ತ ಕೋತಿಗಳು ಅವರ ಕಾಲನ್ನೇ ಹಿಡಿಯಬಂದವು. ಅವು ಹತ್ತಿರ ಬರುತ್ತಿದ್ದಂತೆಯೇ ಅವರು ಓಡತೊಡಗಿದರು. ಕೋತಿಗಳು ಅತಿ ಶೀಘ್ರವಾಗಿ ಓಡುತ್ತ ಅವರನ್ನು ಹಿಂಬಾಲಿಸಿ ಕಚ್ಚಲು ಬಂದವು. ಇನ್ನು ತಪ್ಪಿಸಿಕೊಳ್ಳಲು ಅಸಾಧ್ಯ ವೆನಿಸಿತು. ಇದ್ದಕ್ಕಿದ್ದಂತೆ ಒಬ್ಬ ವೃದ್ಧ ಸಂನ್ಯಾಸಿ ಸ್ವಾಮೀಜಿಯವರನ್ನು ಕುರಿತು ಗಟ್ಟಿಯಾಗಿ ಕೂಗಿಕೊಂಡ, ‘ಓಡಬೇಡಿ, ಎದುರಿಸಿ.’ ಆ ಮಾತನ್ನು ಕೇಳಿದೊಡನೆಯೇ ಸ್ವಾಮೀಜಿ ಹಿಂದಿರುಗಿ ಧೈರ್ಯದಿಂದ ಕೋತಿಗಳನ್ನು ಎದುರಿಸಿದರು. ಅವರು ಹಿಂದಿರುಗಿ ಧೈರ್ಯದಿಂದ ಅವುಗಳನ್ನು ದಿಟ್ಟಿಸಿ ನೋಡಿದಾಗ ಅವು ಹಿಂಜರಿಯತೊಡಗಿದವು. ಕೊನೆಗೆ ಓಡಿಹೋಗಲು ಆರಂಭಿಸಿದವು.</p>
  <p>‘ಎಲ್ಲರ ಬದುಕಿಗೂ ಇದೊಂದು ಮಹಾಪಾಠ. ಭಯಾನಕವಾದುದನ್ನು ಎದುರಿಸಿ. ನಾವು ಭಯವಿಹ್ವಲರಾಗಿ ಓಡಿ ಹೋಗದಿದ್ದರೆ, ದೃಢನಿಷ್ಠೆಯಿಂದ ಎದುರಿಸಿದರೆ, ಕೋತಿಗಳಂತೆ ಕಷ್ಟ ಕಂಟಕಗಳೂ ದೂರಕ್ಕೋಡುವುವು. ಪ್ರಕೃತಿಯನ್ನು ಜಯಿಸಿದರೆ ಮಾತ್ರ ನಾವು ಸ್ವತಂತ್ರರಾಗು ತ್ತೇವೆ. ಪ್ರಕೃತಿಗೆ ಬೆನ್ನು ತೋರಿಸಿ ಓಡುವುದರಿಂದಲ್ಲ. ಹೇಡಿಗಳು ಎಂದೂ ವಿಜಯಿಗಳಾಗು ವುದಿಲ್ಲ. ಭಯ, ತೊಂದರೆ, ಅಜ್ಞಾನ–ಇವು ಪಲಾಯನ ಸೂತ್ರ ಪಠಿಸುವಂತಾಗಬೇಕಾದರೆ ನಾವು ಅವುಗಳನ್ನು ಎದುರಿಸಬೇಕು, ಹೋರಾಡಬೇಕು’* ಎಂದರು ಸ್ವಾಮೀಜಿ.</p>
  <div>ಧೈರ್ಯದ ತವರಾಗಿ!</div>
  <p>ವಿವೇಕಾನಂದರು ಇನ್ನೊಂದು ಅಪಾಯದ ಸನ್ನಿವೇಶವನ್ನು ಎದುರಿಸಿದ ಅರ್ಥಪೂರ್ಣ ಘಟನೆಯನ್ನು ಪರಿಶೀಲಿಸಿ:</p>
  <p>ಇಂಗ್ಲೆಂಡಿಗೆ ಪ್ರಥಮಬಾರಿ ಭೇಟಿ ಇತ್ತ ಸಂದರ್ಭ. ಒಂದುದಿನ ವಿವೇಕಾನಂದರು ಸ್ನೇಹಿತ ರೊಂದಿಗೆ ಸಂಜೆಯ ಹೊತ್ತು ತಿರುಗಾಡಲು ಹೊರಟಿದ್ದರು. ಅಕಸ್ಮಾತ್ ಎಲ್ಲಿಂದಲೋ ಹುಚ್ಚು ಗೂಳಿಯೊಂದು ಅವರಿಗೆ ಎದುರಾಗಿ ಓಡಿ ಬರುತ್ತಿತ್ತು. ಸಮೀಪದಲ್ಲಿದ್ದವರೆಲ್ಲ ದಿಕ್ಕೆಟ್ಟು ಪ್ರಾಣ ಭಯದಿಂದ ಸ್ವಾಮೀಜೀಯವರನ್ನು ಅವರ ಪಾಡಿಗೆ ಬಿಟ್ಟು ಓಡತೊಡಗಿದರು. ಅತಿರಭಸದಿಂದ ಓಡಿ ಕೆಲವರು ಕುಸಿದು ಕುಳಿತರು. ಸ್ನೇಹಿತರಿಗೆ ಯಾವ ರಕ್ಷಣೆಯನ್ನೂ ನೀಡಲಾಗಲಿಲ್ಲವೆಂದು ಕೊಳ್ಳುತ್ತ ಸ್ವಾಮೀಜಿ ಕೈಕಟ್ಟಿಕೊಂಡು ಸ್ಥಿರವಾಗಿ ನಿಂತು ಓಡಿಬರುತ್ತಿರುವ ಗೂಳಿಯನ್ನು ದಿಟ್ಟಿಸಿ ನೋಡತೊಡಗಿದರು. ಗೂಳಿ ಹತ್ತಿರ ಬಂದು ಅವರನ್ನೇ ಸ್ವಲ್ಪ ಹೊತ್ತು ನೋಡುತ್ತ ಬಳಿಕ ತಲೆ ಅಲ್ಲಾಡಿಸಿ ನಿಂತ ಜಾಗದಲ್ಲೇ ಒಂದೆರಡು ಬಾರಿ ತಿರುಗಿ ಅಲ್ಲಿಂದ ಹೊರಟು ಹೋಯಿತು!</p>
  <p>ಈ ಅಪಾಯದಿಂದ ಪಾರಾಗಿ ಹಿಂದಿರುಗುವಾಗ ಸ್ನೇಹಿತರು ಸ್ವಾಮೀಜಿಯವರನ್ನು ಪ್ರಶ್ನಿಸಿ ದರು: ‘ಸ್ವಾಮೀಜಿ, ಗೂಳಿಯು ನಿಮ್ಮನ್ನು ಸಮೀಪಿಸಿದಾಗ ನಿಮ್ಮ ಮನಸ್ಸಿನ ಸ್ಥಿತಿ ಹೇಗಿತ್ತು?’ ಸ್ವಾಮೀಜಿಯವರ ಉತ್ತರ: ‘ನನ್ನಷ್ಟು ಭಾರದ ವ್ಯಕ್ತಿಯನ್ನು ಒಂದು ವೇಳೆ ಅದು ಎತ್ತಿ ಎಸೆದಿದ್ದರೆ ಎಷ್ಟು ದೂರ ಹೋಗಿ ಬೀಳುತ್ತಿದ್ದೆ ಎಂದು ಲೆಕ್ಕ ಗುಣಿಸುತ್ತಿದ್ದೆ!’ ಮುಂದುವರಿದು ‘ಅಪಾಯದ ಸ್ಥಿತಿ ಹತ್ತಿರ ಬಂದಂತೆಲ್ಲ, ಮೃತ್ಯುಮುಖದಲ್ಲೂ ಕೂಡ, ನನ್ನ ಮನಸ್ಸು ಅತ್ಯಂತ ಶಾಂತವೂ, ಸ್ಥಿರವೂ, ದೃಢವೂ ನಿರ್ಭೀತವೂ ಆಗಿರುತ್ತದೆ’ ಎಂದರಂತೆ.</p>
  <p>ಅಂಥ ಮಾನಸಿಕ ಸ್ಥಿತಿಯ ಕಾರಣವನ್ನೂ ಅವರು ಹೇಳಿದ್ದರು–‘ಭಗವಂತನ ಪಾದಸ್ಪರ್ಶ ವನ್ನು ಮಾಡಿದ ನನಗೆ ಭೀತಿ ಇಲ್ಲ.’ ಯಾರಿಗೂ ಅಂಜದೆ, ಯಾರಿಗೂ ಅಂಜಿಕೆಯನ್ನುಂಟು ಮಾಡದೆ ಇರುವುದು ಮಹಾತ್ಮರ ಲಕ್ಷಣ ಎಂದ ಮಹಾರಾಷ್ಟ್ರದ ಸಂತ ಶ್ರೀರಾಮದಾಸರ ನುಡಿ ಯನ್ನಿಲ್ಲಿ ಸ್ಮರಿಸಬಹುದು.</p>
  <p>ಮಹಾತ್ಮರೆಂದರೆ ಮಹಾನ್ ಆದ ಆತ್ಮನನ್ನು ಅಥವಾ ಸರ್ವಶಕ್ತವಾದ ಭಗವಂತನನ್ನು ಸಾಕ್ಷಾತ್ಕರಿಸಿಕೊಂಡವರೆಂದು ಅರ್ಥ. ಈ ಸಾಕ್ಷಾತ್ಕಾರದಿಂದ ಲಭಿಸುವ ಎರಡು ಫಲಗಳೇ ಬಲ ಮತ್ತು ನಿರ್ಭೀತಿ. ನಿಜವಾದ ಭಗವದ್ ಭಕ್ತರು ಅಥವಾ ಜ್ಞಾನಿಗಳು ನಿರ್ಭೀತ ಮನೋವೃತ್ತಿ ಯವರು. ಅವರ ಸಾನ್ನಿಧ್ಯವನ್ನು ಸಮೀಪಿಸಿದ ಪ್ರಾಣಿ ಪಕ್ಷಿಗಳೂ ನಿರ್ಭೀತಿಯ ಸ್ಪಂದನವನ್ನು ಅನುಭವಿಸಬಲ್ಲವು. ಅವರ ಉಪದೇಶಗಳನ್ನು ಶ್ರದ್ಧೆ ಮತ್ತು ನಿಷ್ಠೆಗಳಿಂದ ಅನುಸರಿಸಿದರೆ ನಾವೂ ನಿರ್ಭೀತರಾಗಬಲ್ಲೆವು.</p>
  <div>ದೈವಕೃಪೆಯ ಕಾವಲು</div>
  <p>ಕೆಲವೊಮ್ಮೆ ಅಪಾಯದ ಸನ್ನಿವೇಶ ಮೊದಲೇ ದೃಷ್ಟಿಗೋಚರವಾಗುವುದಿಲ್ಲ. ಆಗ ಅದನ್ನು ಎದುರಿಸುವ ಪ್ರಶ್ನೆಯೇ ಇಲ್ಲ. ಇಂತಹ ಘಟನೆಗಳು ಅಕಸ್ಮಾತ್ ಘಟಿಸಿ ದೃಷ್ಟಿಗೋಚರವಾದಾಗ ಅದನ್ನು ಎದುರಿಸಲು ಬೇಕಾಗುವ ಮನಸ್ಥೈರ್ಯ ಮತ್ತು ಶಾಂತಿಯನ್ನು ಕಾಪಾಡಿಕೊಳ್ಳುವುದು ಸುಲಭಸಾಧ್ಯವಲ್ಲ. ಇಂಥ ಗಂಡಾಂತರಗಳನ್ನು ಎದುರಿಸುವುದು ಹೇಗೆ? ಇಂತಹ ಸಂದರ್ಭ ಗಳಲ್ಲಿ ಭಯವಿಹ್ವಲರಾಗದಿರಲು ಸಾಧ್ಯವೇ? ಸ್ವಾಮಿ ವಿವೇಕಾನಂದರು ತಮ್ಮ ಪರಿವ್ರಾಜಕ ದಿನಗಳಲ್ಲಿ ನಡೆದ ಇನ್ನೊಂದು ಘಟನೆಯನ್ನು ಕುರಿತು ತಮ್ಮ ಶಿಷ್ಯರಿಗೆ ಹೇಳಿದ್ದರು. ನಿಜವಾದ ಅರ್ಥಪೂರ್ಣ ಘಟನೆಯಾದುದರಿಂದ ಅದು ಗಮನಾರ್ಹ. ಅವರ ಮಾತುಗಳಲ್ಲೇ ಅದನ್ನು ಕೇಳಿ:</p>
  <p>‘ಆಗ ನಾನು ಹಿಮಾಲಯ ಪ್ರದೇಶದಲ್ಲಿ ಮನೆಯಿಂದ ಮನೆಗೆ ಹೋಗಿ ಭಿಕ್ಷೆ ಬೇಡಿ ಆಹಾರ ಪಡೆಯುತ್ತಿದ್ದೆ. ಹೆಚ್ಚಿನ ಸಮಯವನ್ನು ಕಠಿಣವಾದ ಆಧ್ಯಾತ್ಮಿಕ ಸಾಧನೆಗಳಲ್ಲಿ ಕಳೆಯುತ್ತಿದ್ದೆ. ಆಗ ಲಭ್ಯವಿದ್ದ ಆಹಾರ ತೀರ ಸಾಧಾರಣವಾದುದು. ಅದೂ ಸಹ ನನ್ನ ಹಸಿವನ್ನು ತಣಿಸುತ್ತಿರ ಲಿಲ್ಲ. ನನ್ನ ಜೀವನ ನಿಷ್ಪ್ರಯೋಜಕವೆಂದು ಒಂದು ದಿನ ಯೋಚಿಸಿದೆ. ಇಲ್ಲಿನ ಪರ್ವತವಾಸಿ ಗಳಾದ ಜನರು ತಾವೇ ತುಂಬಾ ಬಡವರು. ತಮ್ಮ ಮಕ್ಕಳಿಗೆ ಮತ್ತು ಸಂಸಾರವಂದಿಗರಿಗೆ ಅವರು ಆಹಾರ ಒದಗಿಸಲಾರರು. ಆದರೂ ನನಗಾಗಿ ಅವರು ಸ್ವಲ್ಪ ಉಳಿಸಲು ಪ್ರಯತ್ನಿಸುತ್ತಾರೆ. ಇಂತಿರುವಾಗ ಈ ಜೀವನದಿಂದ ಪ್ರಯೋಜನವೇನು? ಆಹಾರಕ್ಕಾಗಿ ಹೊರಗೆ ಹೋಗುವುದನ್ನು ಅಂದಿನಿಂದ ನಿಲ್ಲಿಸಿದೆ. ಆಹಾರವಿಲ್ಲದೆ ಎರಡು ದಿನಗಳು ಕಳೆದುಹೋದವು. ಬಾಯಾರಿಕೆ ಯಾದಾಗ ಬೊಗಸೆಯಿಂದ ತೊರೆಯ ನೀರನ್ನು ಕುಡಿಯುತ್ತಿದ್ದೆ. ಒಂದು ದಿನ ದಟ್ಟವಾದ ಕಾಡನ್ನು ಪ್ರವೇಶಿಸಿದೆ. ಅಲ್ಲಿ ಕಲ್ಲಿನ ಮೇಲೆ ಕುಳಿತು ಧ್ಯಾನಮಗ್ನನಾದೆ. ಕಣ್ಣು ಬಿಟ್ಟಾಗ ಎದುರಿಗೆ ಕೆಲವು ಗಜಗಳ ದೂರದಲ್ಲಿ ಒಂದು ಭಾರೀ ಹುಲಿ ಗೋಚರಿಸಿತು. ತನ್ನ ಹೊಳೆಯುವ ಕಣ್ಣುಗಳಿಂದ ಅದು ನನ್ನನ್ನು ನೋಡಿತು. ನಾನು ಯೋಚಿಸಿದೆ. ಅಂತೂ ಕೊನೆಗೆ ಶಾಂತಿ ದೊರೆಯಿತು. ಹುಲಿಗೂ ಆಹಾರ ಸಿಕ್ಕಿತು. ಈ ಪ್ರಾಣಿಗೆ ಈ ದೇಹ ಆಹಾರವಾದರೆ ಅಷ್ಟೇ ಸಾಕು. ಕಣ್ಮುಚ್ಚಿ ನಾನು ಹುಲಿ ಮೇಲೆರಗಬಹುದೆಂದು ಕೆಲವು ನಿಮಿಷ ಕಳೆದೆ. ಆದರೆ ಅದು ನನ್ನ ಮೇಲೆ ಆಕ್ರಮಣ ಮಾಡಲಿಲ್ಲ. ಆಗ ಕಣ್ಣುಬಿಟ್ಟು ಸುತ್ತಮುತ್ತ ನೋಡಿದೆ. ಹುಲಿ ಹಿಂದೆ ಸರಿದು ಕಾಡಿನಲ್ಲಿ ಹೋಗುತ್ತ ಇತ್ತು. ಆಶ್ಚರ್ಯವಾಯಿತು! ದೇವರು ನನ್ನನ್ನು ರಕ್ಷಿಸುತ್ತಿರುವ ಅರಿವಾಯಿತು! ಮಾಡಬೇಕಾದ ಕೆಲಸ ಗಳಿವೆ. ಅಲ್ಲಿಯವರೆಗೂ ಜಗತ್ತಿನಿಂದ ಬಿಡುಗಡೆ ಇಲ್ಲ.’</p>
  <p>ಅಪಾಯದ ಮುನ್ಸೂಚನೆ ಇರಲಿಲ್ಲ. ಧ್ಯಾನದಿಂದೆದ್ದು ಕಣ್ತೆರೆದಾಗ ಭೀಕರವಾದ ನರಭಕ್ಷಕ ಸಮೀಪದಲ್ಲೇ ನಿಂತು ಸ್ವಾಮೀಜಿಯವರನ್ನು ದಿಟ್ಟಿಸುತ್ತಿದೆ. ಸ್ವಾಮೀಜಿಯವರು ಭಯಪಡ ಲಿಲ್ಲ. ತಮ್ಮ ಶರೀರವನ್ನು ಹುಲಿಗೆ ಆಹಾರವಾಗಿ ಸಮರ್ಪಿಸಲು ಸಿದ್ಧರಾಗಿ ಧ್ಯಾನಸ್ಥರಾಗಿ ಕುಳಿತಿದ್ದಾರೆ! ದೈವೀ ಸಹಾಯವನ್ನೂ ಅವರು ಯಾಚಿಸಲಿಲ್ಲ! ಆದರೂ ಹುಲಿಯಿಂದ ಯಾವ ಅಪಾಯವೂ ಉಂಟಾಗಲಿಲ್ಲ. ಅದು ಅಲ್ಲಿಂದ ಹೊರಟೇ ಹೋಯಿತು!</p>
  <p>ಮನುಷ್ಯರ ಬದುಕಿನಲ್ಲಿ ಕೆಲವೊಮ್ಮೆ ಕೆಲವರಿಗೆ ಸಾಮಾನ್ಯ ನಿಯಮಗಳನ್ನು ಮೀರಿದ ಶಕ್ತಿಯೊಂದು ಕೆಲಸ ಮಾಡುವುದು ಸ್ಪಷ್ಟವಾಗಿ ಗೋಚರಿಸುತ್ತದೆ. ದೇವರಲ್ಲಿ, ಅತಿಮಾನುಷ ವ್ಯಾಪಾರಗಳಲ್ಲಿ, ನಂಬಿಕೆ ಇರದ ವೈಚಾರಿಕರು ಇಂಥ ಘಟನೆಗಳನ್ನು ‘ಆಕಸ್ಮಿಕ’, ‘ಚಾನ್ಸ್​’, ‘ಕಾಕತಾಳೀಯ’, ‘ ಕೆಲವೊಮ್ಮೆ ಅಂಥ ಘಟನೆಗಳು ನಡೆಯುತ್ತವೆ’, ‘ಅದೇನು ಮಹಾ!’ ಎಂದು ಅಲ್ಲಗಳೆಯುವುದುಂಟು. ಆದರೆ ಅನುಭವಿಗಳು, ಅನುಭಾವಿಗಳು ಅವುಗಳಲ್ಲಿ ಅಗೋಚರ ಶಕ್ತಿಯ ಕೈವಾಡದ ಕಾರಣವನ್ನು ನಂಬುವುದಲ್ಲ, ಕಾಣುತ್ತಾರೆ!</p>
  <p>‘ದೇವರು ನನ್ನನ್ನು ರಕ್ಷಿಸುತ್ತಿರುವ ಅರಿವಾಯಿತು!’ ಎಂದರು ಸ್ವಾಮೀಜಿ. ಶರಣರನ್ನು ಭಗವಂತ ವಿಶೇಷ ರೀತಿಯಿಂದ ಕಾಪಾಡುತ್ತಾನೆಂಬುದು ಭಕ್ತರ ಪಾಲಿಗೆ ಸತ್ಯಸ್ಯ ಸತ್ಯ. ಯಾರನ್ನೇ ಆಗಲಿ, ಎಂಥ ಪರಿಸ್ಥಿತಿಯಲ್ಲೇ ಇರಲಿ, ಭಗವಂತ ರಕ್ಷಿಸಬಲ್ಲ. ಭಗವಂತನಿಗೆ ಅಸಾಧ್ಯ ವಾದುದು ಯಾವುದೂ ಇಲ್ಲ. ರಕ್ಷಿಸಲಿಲ್ಲವೆಂದು ಕೆಲವೊಮ್ಮೆ ಕಂಡರೂ ಅದಕ್ಕೆ ಅರ್ಥ, ಉದ್ದೇಶಗಳಿವೆ–ಇದು ಭಗವದ್ಭಕ್ತರ ದೃಷ್ಟಿಕೋನ.</p>
  <p>ಮೇಲಿನ ಅಸಾಮಾನ್ಯ ಘಟನೆಗಳು ಸಂತರಿಗೇ, ಮಹಾಪುರುಷರಿಗೇ ಮೀಸಲಾದ ಅನುಭವ ಗಳಲ್ಲ. ಎಲ್ಲ ದೇಶಗಳ, ಎಲ್ಲ ಕಾಲಗಳ ಬೇರೆ ಬೇರೆ ಧರ್ಮದ ಅನುಯಾಯಿಗಳಾದ ಸಾಮಾನ್ಯರ ಬದುಕಿನಲ್ಲೂ ಕಂಡುಬರುವ ಅನುಭವಗಳು.</p>
  <div>ಹಿಮಕರಡಿಯ ಎದುರು</div>
  <p>ಭಾರತ-ಚೀನಾ ಗಡಿ ಘರ್ಷಣೆಯ ಕಾಲದಲ್ಲಿ ರಕ್ಷಣಾ ಪಡೆಯಲ್ಲಿದ್ದ ತರುಣರೊಬ್ಬರು ತಮ್ಮ ಒಂದು ಅಪೂರ್ವ ಅನುಭವವನ್ನು ನನಗೆ ತಿಳಿಸಿದರು. ಒಂದು ದಿನ ಏಕಾಂಗಿಯಾಗಿ ಹಿಮಾ ಲಯದ ಪರ್ವತ ಪ್ರಾಂತದಲ್ಲಿ ಸಂಜೆಯ ಹೊತ್ತು ವಾಕಿಂಗ್ ಹೊರಟಿದ್ದರು. ಸುಮಾರು ನಾಲ್ಕು ಕಿಲೋಮೀಟರ್ ನಡೆದಿರಬೇಕು. ಎದುರುಗಡೆಯಿಂದ ಒಂದು ಹಿಮಕರಡಿ ಬರುತ್ತಿರುವುದು ಅವರಿಗೆ ಗೋಚರವಾಯಿತು. ಈ ತರುಣ ಮಿತ್ರರ ಜಂಘಾಬಲವೇ ಉಡುಗಿಹೋಯಿತು. ಎದುರು ಸಿಕ್ಕಿದ ಮನುಷ್ಯರನ್ನು ಬಡಿದು ಚಚ್ಚಿ, ಸಾಯಿಸದೇ ಬಿಡದಂಥ ಪ್ರಾಣಿ ಅದು ಎಂಬುದು ಅವರಿಗೆ ತಿಳಿದ ವಿಷಯವೇ ಆಗಿತ್ತು. ಆಗ ಪಿಸ್ತೂಲನ್ನು ತೆಗೆದುಕೊಳ್ಳದೇ ಬಂದುದರ ತಪ್ಪಿನ ಅರಿವೂ ಆಯಿತು. ‘ನನ್ನ ಕತೆ ಮುಗಿಯಿತು. ಊರಿನಿಂದ, ಬಂಧುಬಾಂಧವರಿಂದ ದೂರವಾಗಿ ಇಲ್ಲಿ ಕರಡಿಯ ಕೈಯಲ್ಲಿ ಸಾಯಬೇಕಾದ ದುಃಸ್ಥಿತಿ ಬಂತಲ್ಲ!’ ಎಂದು ಯೋಚಿಸಿ ದಿಗ್ಭ್ರಾಂತ ನಾದೆ. ಮನೆಯವರೆಲ್ಲರ ಚಿತ್ರ, ನಂಬಿದ ಮಾರುತಿದೇವರ ಚಿತ್ರ ಮನಸ್ಸಿನಲ್ಲಿ ಮೂಡಿ ಮಾಯ ವಾಯಿತು. ಸುಮ್ಮನೆ ಕರಡಿಯನ್ನು ದಿಟ್ಟಿಸುತ್ತ ನಿಂತುಕೊಂಡಿದ್ದೆ. ನನ್ನಿಂದ ಹತ್ತು ಹದಿನೈದು ಅಡಿಗಳ ದೂರದವರೆಗೆ ಬಂದಿದ್ದ ಕರಡಿ ಕ್ಷಣಕಾಲ ನೆಟ್ಟದೃಷ್ಟಿಯಿಂದ ನೋಡಿ ಹಿಂದಿರುಗಿತು! ಹಾಗೆ ಹಿಂದಿರುಗಲು ಇಂದ್ರಿಯಗೋಚರವಾದ ಯಾವ ಕಾರಣವೂ ಇರಲಿಲ್ಲ. ದೇವರೇ ಕಾಪಾಡಿದ ಎನ್ನುತ್ತ ಹಿಂದಿರುಗಿದೆ. ನಡೆದ ಘಟನೆಯನ್ನು ಕೇಳಿ ಕ್ಯಾಂಪಿನಲ್ಲಿ ಎಲ್ಲರೂ ಆಶ್ಚರ್ಯ ಚಕಿತರಾದರು.</p>
  <p>‘ಹತ್ತು ದಿನಗಳ ಬಳಿಕ ದಕ್ಷಿಣ ಭಾರತದಿಂದ ಬಂದ ತಂದೆಯ ಪತ್ರ ಕೈ ಸೇರಿತು. “ಕನಸಿನಲ್ಲಿ ಮಾರುತಿ ದೇವರು ನಿನ್ನ ಮಗನನ್ನು ಅಪಾಯದಿಂದ ಪಾರುಮಾಡಿದ್ದೇನೆ” ಎಂದಿದ್ದಾರೆ. “ನಿನ್ನ ಕ್ಷೇಮ ಸಮಾಚಾರವನ್ನು ಕೂಡಲೇ ತಿಳಿಸು” ಎಂದಿತ್ತು ಅದರಲ್ಲಿ.’</p>
  <p>ಸರ್ವಶಕ್ತನಾದ ಭಗವಂತನ ನೆರವನ್ನು ಪಡೆದು, ಅವನೊಂದಿಗೆ ನಮಗಿರುವ ನಿತ್ಯಸಂಬಂಧ ವನ್ನು ನೆನೆದು ಎಂಥ ಕಷ್ಟಕಂಟಕಗಳನ್ನೂ ಎದುರಿಸಲು ಸಾಧ್ಯ–ಎಂದ ಸಂತಮಹಾತ್ಮರ, ಶ್ರೀಸಾಮಾನ್ಯರ, ಭಕ್ತಸಾಧಕರ, ಅಸಂಖ್ಯ ಅನುಭವಗಳು ಸಾರುತ್ತವೆ. ನಾವೆಲ್ಲರೂ ಭಗವಂತನ ನೆರವನ್ನು ಪಡೆದು ಬದುಕಿನ ಸಮಸ್ಯೆಗಳನ್ನು ಎದುರಿಸಲು ಪ್ರಯತ್ನಿಸುವುದು ಒಳಿತಲ್ಲವೇ?</p>
  <p>ಎಲ್ಲ ಸಮಸ್ಯೆಗಳಿಗೂ ಆಧ್ಯಾತ್ಮಿಕ ಶ್ರದ್ಧೆಯಿಂದ ಉತ್ತರಗಳನ್ನು ಪಡೆಯಬಹುದು. ಆದರೆ ಆ ಶ್ರದ್ಧೆ, ಸತ್ಸಂಗ ಮತ್ತು ಅಭ್ಯಾಸಗಳಿಂದ ಸಾಧ್ಯ.</p>
  <div>ಅಭ್ಯಾಸದಿಂದ ಭಯ ದೂರ</div>
  <p>ಎಲ್ಲ ತೆರನಾದ ದೈಹಿಕ, ಮಾನಸಿಕ ವರ್ತನೆ ಮತ್ತು ಪ್ರವೃತ್ತಿಗಳನ್ನು ತಾಳ್ಮೆಯಿಂದ ಕೂಡಿದ ನಿಯಮಿತ ಅಭ್ಯಾಸದಿಂದ ನಮ್ಮ ಸಹಜ ಸ್ವಭಾವವನ್ನಾಗಿ ಪರಿವರ್ತಿಸಿಕೊಳ್ಳಬಹುದು.</p>
  <p>ಸ್ನಾನ ಮಾಡಿ, ಮಾಡಿ, ಜನರು ಸ್ನಾನಶೀಲರಾಗುತ್ತಾರೆ.</p>
  <p>ದಾನ ಮಾಡಿ, ಮಾಡಿ, ದಾನಶೀಲರಾಗುತ್ತಾರೆ.</p>
  <p>ಕ್ಷಮಿಸಿ, ಕ್ಷಮಿಸಿ, ಕ್ಷಮಾಶೀಲರಾಗುತ್ತಾರೆ.</p>
  <p>ಧ್ಯಾನ ಮಾಡಿ, ಮಾಡಿ, ಧ್ಯಾನಶೀಲರಾಗುತ್ತಾರೆ.</p>
  <p>ಚಿಂತಿಸಿ, ಚಿಂತಿಸಿ, ಚಿಂತಾಶೀಲರಾಗುತ್ತಾರೆ.</p>
  <p>ದಯೆಯನ್ನು ತೋರಿಸಿ, ದಯಾಶೀಲರಾಗುತ್ತಾರೆ.</p>
  <p>ಪಾಪಕೃತ್ಯಗಳನ್ನು ಆಚರಿಸಿ, ಪಾಪಶೀಲರಾಗುತ್ತಾರೆ.</p>
  <p>ಶ್ರದ್ಧೆಯನ್ನು ವೃದ್ಧಿಸಿಕೊಳ್ಳುತ್ತ, ಶ್ರದ್ಧಾಶೀಲರಾಗುತ್ತಾರೆ.</p>
  <p>ಜಯವನ್ನು ಗಳಿಸುತ್ತ, ಗಳಿಸುತ್ತ, ಜಯಶೀಲರಾಗುತ್ತಾರೆ.</p>
  <p>ಭಯಪಡುತ್ತ, ಭಯಗ್ರಸ್ತ ವ್ಯಕ್ತಿಗಳಾಗುತ್ತಾರೆ.</p>
  <p>ಯಾವ ನಡತೆಯನ್ನಾದರೂ ಕ್ರಮವರಿತು, ನಿಯಮಿತವಾಗಿ ಮಾಡುತ್ತ ಬಂದರೆ ಅದೇ ಅಭ್ಯಾಸವಾಗುವುದು. ಅಭ್ಯಾಸವಾದುದನ್ನು ಬಿಡಲಾಗುವುದಿಲ್ಲ. ಬಿಟ್ಟರೆ ಏನನ್ನೋ ಕಳೆದು ಕೊಂಡಂತಾಗುವುದು; ದಿನದ ಕೆಲಸವೆಲ್ಲ ಹಾಳಾಗುವುದು. ಅಭ್ಯಾಸಗಳೇ ಶೀಲನಿರ್ಮಾಣದ ಅಡಿ ಗಲ್ಲುಗಳು.</p>
  <p>ಬೇರೆ ಬೇರೆ ಯೋಚನೆಗಳೂ, ಭಾವನೆಗಳೂ ಪುನರಾವರ್ತಿತವಾದರೆ ಅಥವಾ ಮನಸ್ಸಿನಲ್ಲಿ ತಿರುತಿರುಗಿ ಬರುತ್ತಲಿದ್ದರೆ ಅಂಥ ಸ್ವಭಾವ ನಮ್ಮದು ಎಂದಾಗುತ್ತದೆ.</p>
  <p>ಚಿಂತೆ, ಸಂತೋಷ, ಸಿಟ್ಟು, ಶಾಂತತೆ–ಇವು ಹೇಗೆ ಮನಸ್ಸಿನ ಸ್ವಭಾವವೋ, ಹಾಗೆಯೇ ಭಯವೂ ಕೂಡ ಮನಸ್ಸಿನ ಒಂದು ಸ್ವಭಾವ. ಈ ಸ್ವಭಾವವನ್ನು ನಿಯಮಿತ ಅಭ್ಯಾಸದಿಂದ ಸಾವಕಾಶವಾಗಿ, ಆದರೆ ದೃಢವಾಗಿ ನಾವು ರೂಢಿಸಿಕೊಂಡಿದ್ದೇವೆ. ನಿರ್ಭೀತಿಯ ಭಾವನೆಗಳನ್ನು ನಿಯಮಿತ ರೀತಿಯಲ್ಲಿ ಮೆಲುಕಾಡುತ್ತ, ನಿಯಮಿತ ರೀತಿಯಲ್ಲಿ ಸಾವಕಾಶವಾಗಿ ಅಭ್ಯಾಸ ಮಾಡಿ ದರೆ, ಭಯಪಡುವ ನಮ್ಮ ಸ್ವಭಾವ ಬದಲಾಗಲೇಬೇಕು.</p>
  <p>ಅಕ್ಷರಾಭ್ಯಾಸ ಮಾಡುವಾಗ ಮಕ್ಕಳು ನಿಧಾನವಾಗಿ ಒಂದೊಂದೇ ಅಕ್ಷರಗಳನ್ನು ತಿದ್ದುವಂತೆ, ಬದಲಾವಣೆಯನ್ನು ತಂದುಕೊಳ್ಳಬೇಕೆಂದು ಯೋಚಿಸುವ ವ್ಯಕ್ತಿ, ಶ್ರದ್ಧೆಯಿಂದ, ಮೆಲ್ಲಮೆಲ್ಲನೆ ಮುಂದುವರಿಯಬೇಕು. ತಾಳ್ಮೆಗೆಟ್ಟರೆ ಯಾವ ಕ್ಷೇತ್ರದಲ್ಲೂ ನಮ್ಮ ಪ್ರಯತ್ನವು ಯಶಸ್ವಿ ಯಾದೀತೆ? ಯೋಚಿಸಿ ನೋಡಿ.</p>
  <p>ಹಲವಾರು ಸಣ್ಣಸಣ್ಣ ಬಿಂದುಗಳನ್ನು ಕ್ರಮಬದ್ಧವಾಗಿ ಜೋಡಿಸಿ ನಾನಾ ಆಕಾರಗಳನ್ನುಂಟು ಮಾಡಬಹುದು–ವೃತ್ತಾಕಾರ, ತ್ರಿಕೋನ, ಚತುರ್ಭುಜ, ಷಡ್ಭುಜಗಳನ್ನೂ ರಚಿಸಬಹುದು. ಅತ್ಯಂತ ಸಣ್ಣಪುಟ್ಟ ಕೆಲಸಗಳನ್ನು ಸಮರ್ಪಕವಾಗಿ ಮಾಡುವ ವಿಧಾನದಿಂದ, ನಮ್ಮ ಚಾರಿತ್ರ್ಯಕ್ಕೂ ಒಂದು ಆಕಾರ ಅಥವಾ ರೂಪು ಕೊಡುತ್ತಿರುತ್ತೇವೆ ಎಂಬುದು ಗಮನಾರ್ಹ.</p>
  <div>ಕಷ್ಟದ ಕುಲುಮೆ</div>
  <p>ಮನುಷ್ಯನ ಬದುಕಿನಲ್ಲಿ ಚಿಂತೆಯ ಕುಲುಮೆಯಲ್ಲಿ ಕಾಯಿಸುವ ಎಂಥೆಂಥ ಕಷ್ಟಸಂಕಟಗಳು, ನೋವು ತಾಪಗಳು, ಅಸಹಾಯಕಸ್ಥಿತಿಗಳು ಬರಬಹುದೆಂಬುದನ್ನು ವರ್ಣನೆ ಮಾಡಿ ಮುಗಿಸಲು ಯಾರಿಂದಲೂ ಸಾಧ್ಯವಾಗದು. ಅಂತಹ ಕೆಲವು ನೈಜ ಘಟನೆಗಳು ಇಲ್ಲಿವೆ:</p>
  <p>ಬಾಳಿನ ಗೋಳನ್ನು ತಾಳಲಾರದೇ ಒಬ್ಬಾಕೆ ತೋಡಿಕೊಂಡಳು–</p>
  <p>‘ನಾನೊಬ್ಬ ತಬ್ಬಲಿ. ಚಿಕ್ಕಂದಿನಲ್ಲೇ ತಾಯಿಯನ್ನು ಕಳೆದುಕೊಂಡು ಅಣ್ಣ ಅತ್ತಿಗೆಯವರ ಅನಾದರಣೆಯಲ್ಲಿ ಬೆಳೆದೆ. ನನ್ನ ದುರದೃಷ್ಟದಿಂದ ಒಬ್ಬ ಕುಡುಕನೂ, ವಿಷಯಲಂಪಟನೂ ಆದ ಕ್ರೂರಿಯನ್ನು ಮದುವೆಯಾದೆ. ಈಗ ಮಕ್ಕಳಿಬ್ಬರು ಇದ್ದಾರೆ. ಮೊದಲನೆಯ ಮಗುವಿಗೆ ಒಂಬತ್ತು ವರ್ಷ, ಎರಡನೆಯದಕ್ಕೆ ನಾಲ್ಕು ವರ್ಷ. ಜೀವನದಲ್ಲಿ ಪಡಬಾರದ ಕಷ್ಟಗಳನ್ನೆಲ್ಲ ಅನುಭವಿಸಿ ಸಾಕಾಗಿದೆ. ಇತ್ತ ಗಂಡನ ಪ್ರೀತಿಯೂ ಇಲ್ಲ, ಅತ್ತ ಬಂಧುಬಳಗದವರಿಂದ ದೂರವಿದ್ದೇನೆ. ಎಷ್ಟೆಂದರೆ ನನಗಾಗಲೀ, ನನ್ನ ಮಕ್ಕಳಿಗಾಗಲೀ, ಹೇಳಿಕೊಳ್ಳಲಾದರೂ ಒಬ್ಬ ಗೆಳತಿಯಾಗಲಿ, ಆತ್ಮೀಯರಾಗಲಿ ಇಲ್ಲ. ಆದರೂ, ಇಷ್ಟು ವರ್ಷಗಳು ದೇವರ ಮೇಲೆ ನಂಬಿಕೆ(?) ಯಿಂದ ಕಾಲ ತಳ್ಳಿದೆವು. ಇದೀಗ ಅದೂ ಸಾಧ್ಯವಾಗುತ್ತಿಲ್ಲ. ಅವರ ಬಾಯಿಯಿಂದ “ನೀನು ಸತ್ತರೂ ಚಿಂತೆ ಇಲ್ಲ” ಎನ್ನುವ ಅರ್ಥದ ಮಾತುಗಳು ಈಗೀಗ ಹೆಚ್ಚಾಗಿ ಬರುತ್ತಿವೆ. ಮೊದಲು ಇಷ್ಟೊಂದು ಕಠಿಣ ಹೃದಯಿಗಳು ಅವರಾಗಿರಲಿಲ್ಲ. ಈಗ ಅವರು ಮಾನಸಿಕವಾಗಿ, ದೈಹಿಕವಾಗಿ, ಹಿಂಸೆಯಿಂದ ಘೋರ ನರಕದಲ್ಲಿ ತಳ್ಳಿದ್ದಾರೆ. ಅವರಿಗೆ ಹೆಣ್ಣುಗಳ ಖಯಾಲಿ ಹೆಚ್ಚಿದೆ. ಅವರನ್ನು ಮೊದಲಿನಿಂದಲೂ ನೋಡಿರುವ ನಾನು ಈಗ ಹತಾಶಳಾಗಿದ್ದೇನೆ. ಬದುಕುವ ಆಸೆ ನನಗಿಲ್ಲ ವಾಗಿದೆ. ಮಕ್ಕಳ ಮೋಹವೂ ನನ್ನನ್ನು ತಡೆಯುತ್ತಿಲ್ಲ. ಆದರೂ ಮುಂದೆ ಆ ಮಕ್ಕಳ ಅವಸ್ಥೆ ಏನು ಎಂದು ಒಮ್ಮೊಮ್ಮೆ ಕಂಗಾಲಾಗುತ್ತಿದ್ದೇನೆ. ಈ ಎಲ್ಲ ದ್ವಂದ್ವಗಳಿಂದ ನಾನು ಪಾರಾಗಲು ಈ ಹತಭಾಗಿನಿಗೆ ದಾರಿ ಇದೆಯೆ?’</p>
  <p>‘ಹೆದರಬೇಡ. ಭಗವಂತನಿಗೆ ನಿನ್ನ ಕಷ್ಟ ತಿಳಿಯದೆ ಇಲ್ಲ. ಕಬ್ಬಿಣ ಕಾದ ನಂತರ ಅದನ್ನು ಚೆನ್ನಾಗಿ ಬೇಕಾದ ರೀತಿಯಲ್ಲಿ ಬಗ್ಗಿಸಬಹುದು. ದೇವರಲ್ಲಿ ಎಂದೂ ಶ್ರದ್ಧೆಯನ್ನು ಕಳೆದುಕೊಳ್ಳ ಬೇಡ. ಆದರಣೀಯರೆಂದು ಮೇಲೆಮೇಲೆ ತೋರಿಕೊಂಡು, ನಿಜವಾಗಿ ಅನಾದರವನ್ನು ತೋರುವ ಸ್ವಾರ್ಥಿ ದುರಾಸೆಯ ಈ ಜಗತ್ತು ದುಃಖಮಯ ಎಂಬುದು ನಿನಗೀಗ ಅರಿವಾಗಿರಬಹುದು. ನಿನ್ನ ಪ್ರಾರ್ಥನೆಯನ್ನು ಭಗವಂತ ಕೇಳುವುದಿಲ್ಲವೆಂದು ಎಂದೂ ತಿಳಿಯಬೇಡ. ಎರಡು ಬಾರಿ ಈಗ ಮಾಡುತ್ತಿರುವ ಪ್ರಾರ್ಥನೆಯನ್ನು ಇನ್ನೂ ಹೃತ್ಪೂರ್ವಕವಾಗಿ ಕಂಬನಿದುಂಬಿ ಮುಂದುವರಿಸು ತ್ತಿರು. ಥಟ್ಟನೆ ಉಪಯೋಗ ತಿಳಿಯದಿದ್ದರೂ ಖಂಡಿತ ಪ್ರಯೋಜನ ಆಗುವುದು. ಅವರಿವರು ನಿನಗೆ ಒಳಿತು ಮಾಡಲಾರರು. ದೇವರಲ್ಲದೆ ಜೀವಿಯನ್ನು ಉದ್ಧರಿಸಲು ಯಾರಿಗೂ ಸಾಧ್ಯವಿಲ್ಲ. ಹಿಂದಿನದನ್ನು ನೆನಸಿಕೊಳ್ಳಬೇಡ. ಮೊನ್ನೆ, ಆಚೆ ಮೊನ್ನೆ, ನೀನು ಏನು ಊಟಮಾಡಿದೆ ಎಂದು ನೆನೆಸಿಕೊಳ್ಳುವಿಯೇನು? ಅಂತೆಯೇ ಹಿಂದೆ ಆಗಿ ಹೋದ ವಿಚಾರವನ್ನು ಮತ್ತೆ ಮತ್ತೆ ಏಕೆ ನೆನಪುಮಾಡಿಕೊಳ್ಳುವಿ? ಈಗ ಕಳೆದುಹೋದ ಕ್ಷಣ ಮತ್ತೆ ಹಿಂದಿರುಗದು. ಇನ್ನು ಮೇಲೆ ಎಚ್ಚೆತ್ತು ಮುನ್ನಡಿ ಇಡು. ಮಕ್ಕಳಿಗೂ ಮುಂದೆ ಸ್ತೋತ್ರಪಾಠ, ಪ್ರಾರ್ಥನೆ ಮಾಡುವ ವಿಧಾನ ಕಲಿಸು. ಈ ವಿಚಾರವನ್ನು ಬೇರಾರಿಗೂ ತಿಳಿಸಬೇಕಿಲ್ಲ. ನಿನ್ನ ಗಂಡನಿಗಾಗಿಯೂ ಹೃತ್ಪೂರ್ವಕ ಪ್ರಾರ್ಥಿಸು. ಒಳಿತಾಗುವುದು, ಮಂಗಲವಾಗುವುದು. ಒಂದು ತಿಂಗಳ ಕಾಲ ನಿಷ್ಠೆಯಿಂದ ಹೀಗೆ ಮಾಡು. ಮುಂಜಾನೆ ಎದ್ದು ದೇವರನ್ನು ಸ್ಮರಿಸು. ನಿತ್ಯಕರ್ಮ ಮುಗಿಸಿ ದೇವರ ಕೋಣೆಯನ್ನು ಪ್ರವೇಶಿಸಿ ನಮಸ್ಕರಿಸಿ ಹೃತ್ಪೂರ್ವಕ ಪ್ರಾರ್ಥಿಸು. ದುಃಖದ ಆವೇಗ ಒತ್ತರಿಸಿಬಂದಾಗ ನಿನಗೆ ಇಷ್ಟಬಂದ ರೀತಿಯಲ್ಲೇ ದೇವರಲ್ಲಿ ಮೊರೆ ಇಡು. ಸ್ವಲ್ಪ ತಾಳು. ಎಂದೂ ದುಡುಕಬೇಡ. ಅಮೂಲ್ಯ ವಾದುದು ಜೀವನ. ಮಾನವಳಾಗಿ ಹುಟ್ಟಿಬಂದು ಜೀವಿತದ ಗುರಿಯನ್ನು ಮರೆಯಬೇಡ.</p>
  <p>‘ಕಾರಣವಿಲ್ಲದೇ ಕಷ್ಟ ಬರುವುದಿಲ್ಲ. ಎಂದೂ ಭಗವಂತ ಜೀವಿಗಳನ್ನು ಕಷ್ಟದ ಕೊಠಡಿಯಲ್ಲಿ ನೂಕಿ ತಮಾಷೆ ನೋಡುವುದಿಲ್ಲ. ಆತ ಸದಾ ನಿರ್ಲಿಪ್ತನಾಗಿ ಎಲ್ಲವನ್ನೂ ನೋಡುತ್ತಾನೆ. ಯಾವ ಜೀವಿ ಸಹಾಯಕ್ಕಾಗಿ ಹಾತೊರೆಯುವುದೋ ಆ ಜೀವಿಗೆ ಆ ಸಂದರ್ಭಕ್ಕೆ ತಕ್ಕಂತೆ ಎಲ್ಲ ರೀತಿ ಯಿಂದ ಸಹಾಯ ಮಾಡುತ್ತಾನೆ. ಹಾಗಾಗಿ ಭಗವಂತನಲ್ಲಿ ದೃಢ ಶ್ರದ್ಧೆ ಇಡಬೇಕು. ಪ್ರಾರಬ್ಧ ವನ್ನು ರದ್ದು ಮಾಡೆಂದು ಆತನಲ್ಲೇ ಬಿಡದೆ ಪ್ರಾರ್ಥಿಸಬೇಕು. ದಟ್ಟವಾಗಿ ಕವಿದ ಮೋಡದ ವಾತಾವರಣದಂತೆ, ಸುತ್ತಲೂ ಕವಿದ ಹೊಗೆಯ ವಾತಾವರಣವಿದ್ದಂತೆ ಈ ಸಂಸಾರ. ಇಲ್ಲಿ ಎಂದೂ ನಿಜವಾದ ಸುಖ ಸಂತೋಷ ದೊರೆಯದು. ಯಾರಿಗಾದರೂ ಹೀಗೆಂದು ಬರಿದೆ ಹೇಳಿದರೆ ಅವರು ಅದನ್ನು ಥಟ್ಟನೆ ನಂಬುವುದಿಲ್ಲ. ಹಾಗಾಗಿಯೇ ಸ್ವಂತ ಅನುಭವದಿಂದ ಸಂಸಾರವೇನೆಂದು ತಿಳಿಯಬೇಕಾಗುವುದು. ಹೀಗೆ ಮನಸ್ಸಿಗೆ ಅದರ ಅಲ್ಪತೆ ದೃಢವಾದ ಬಳಿಕ ನಾವು ಅದರ ಆಕರ್ಷಣೆಯಿಂದ ಖಂಡಿತ ಪಾರಾಗಬಹುದು.</p>
  <p>‘ಕಷ್ಟವೆಂಬ ಕಗ್ಗಂಟು ಅಷ್ಟೊಂದು ಜಟಿಲವಾಗಿದೆ. ಅದನ್ನು ಬಿಡಿಸಿ ಬಿಡಿಸಿ ನಿವಾರಿಸಲು ಸಾಧ್ಯವಿಲ್ಲ. ಆದರೆ ಭಗವಂತನ ನಾಮ ಮತ್ತು ಪ್ರಾರ್ಥನೆ ಎಂಬ ದಿವ್ಯಾಗ್ನಿಯಲ್ಲಿ ಆ ಕಗ್ಗಂಟು ಕರಗುವುದು. ಇದೇ ನಿಜವಾದ ಯಶಸ್ಸಿನ ಗುಟ್ಟು. ಆದರೆ ಅದಕ್ಕೆ ಕಾಲಾವಕಾಶಬೇಕು. ಸಾವಧಾನ ದಿಂದಲೇ ಇಷ್ಟು ವರ್ಷ ಸಂಸಾರದಲ್ಲಿ ಬೆಂದೆ, ನೊಂದೆ. ಈಗ “ಖಂಡಿತ ಶಾಂತಿ ದೊರೆಯು ತ್ತದೆ–ಹೀಗೆ ಮಾಡಿದರೆ” ಎಂಬ ನೂತನ ಮಾರ್ಗ ಹಿಡಿದು ನೋಡು. ಊಟದ ನಂತರ ತೇಗಿನಲ್ಲಿ ಆಗಾಗ ಉಂಡ ಆಹಾರದ ರುಚಿ ತೋರುವಂತೆ ಮುಂದೆಯೂ ಸ್ವಲ್ಪಕಾಲ ಹಿಂದಿನ ಕಷ್ಟಗಳ ನೆನಪಾಗುವುದಾದರೂ ಹೆದರಬೇಡ. ಮುಂದೆ ಖಂಡಿತ ಒಳಿತಾಗುವುದು.’</p>
  <p>ಇನ್ನೊಂದು ಘಟನೆ ಇಂತಿದೆ–</p>
  <p>ವರ್ಷ ಮೂವತ್ತೈದು. ರಾತ್ರಿ ಮಲಗಿಕೊಂಡಿದ್ದಾಗ ಬಿರುಗಾಳಿ ಬೀಸಿ ಮನೆಯ ಎದುರಿಗಿದ್ದ ಮರ ಮುರಿದು ಬಿತ್ತು. ಗಂಡ ಹೆಂಡತಿ ಮಕ್ಕಳು ಮಲಗಿದ್ದಾರೆ. ಬೇರಾರಿಗೂ ಯಾವ ತೊಂದರೆ ಯಾಗದೇ ಆ ಮೂವತ್ತೈದು ವರ್ಷ ದಾಟಿದ ಐದು ಮಕ್ಕಳ ತಾಯಿಯಾದ ಹೆಂಗಸಿನ ಕಾಲಿಗೆ ಮರದ ಗೆಲ್ಲು ಬಡಿದು ವಿದ್ಯುದಾಘಾತವಾಯಿತು. ಸೊಂಟದ ಭಾಗ, ಕಾಲುಗಳು ನಿರ್ಜೀವ ವಾದುವು. ಔಷಧೋಪಚಾರಗಳಿಂದ ಪ್ರಯೋಜನವಾಗಲಿಲ್ಲ. ಮಲಗಿದ್ದಲ್ಲಿಂದ ಏಳುವಂತಿಲ್ಲ. ಸಂಪೂರ್ಣ ಪರಾಧೀನ ಸ್ಥಿತಿ. ಆಕೆಯೇ ಎನ್ನುವಂತೆ–</p>
  <p>‘. . . . ಈಗ ಕತ್ತಿನಿಂದ ಕೆಳಭಾಗವನ್ನೆಲ್ಲಾ ನೋವು ಆಕ್ರಮಿಸಿ ಬಹಳ ಯಾತನೆಯನ್ನು ಅನು ಭವಿಸುತ್ತಿದ್ದೇನೆ. ಇನ್ನೂ ನನ್ನ ಪ್ರಾರಬ್ಧ ಮುಗಿದಿಲ್ಲವೇ? ಇತ್ತೀಚೆಗೆ ಜ್ವರವೂ ಪ್ರಾರಂಭವಾಗಿದೆ. ನಾನು ಬಹಳ ಬಳಲಿ ಹೋಗಿದ್ದೇನೆ. ದಾರಿದ್ರ್ಯದ ಬೆಂಕಿಯ ಜೊತೆಗೆ, ಯಾತನೆಯ ಬೆಂಕಿ ಸೇರಿ ದಹಿಸುತ್ತಿದೆ. ಹಗಲಿರುಳು ಸಾವಿಗಾಗಿ ಬೇಡುತ್ತಿದ್ದೇನೆ. ಬದುಕುವ ಆಸೆ ಸ್ವಲ್ಪವೂ ಇಲ್ಲ.</p>
  <p>‘ಹಿರಿಯಕ್ಕ ವ್ರತ, ನೇಮ, ತೀರ್ಥಯಾತ್ರೆ ಮಾಡಿದಳು. ಇನ್ನೊಬ್ಬಳು ಹಿರಿಯರ ಸೇವೆಯನ್ನು ಮಾಡಿ ಪುಣ್ಯಸಂಪಾದಿಸಿಕೊಂಡಳು. ಆದರೆ ನನಗೆ ತೀರ್ಥಯಾತ್ರೆ ಹೋಗಲಿ, ತೀರ್ಥರೂಪರ ದರ್ಶನ ಭಾಗ್ಯವೇ ಇಲ್ಲ. ಕೊನೆಯದಾಗಿ ಪತಿಯ ಸೇವೆಯನ್ನಾದರೂ ಮಾಡಲು ಕಾಲುಗಳೇ ಇಲ್ಲ. ಈ ಎಲ್ಲ ಕಷ್ಟಗಳ ನಡುವೆ ನಾನೇಕೆ ಬದುಕಿ ಉಳಿಯಬೇಕೋ ತಿಳಿಯದು.’</p>
  <p>ಜೀವನ ಇಷ್ಟೊಂದು ಘೋರ ಎಂದಾಕೆ ತಿಳಿದಿರಲಿಲ್ಲ. ಆಕೆಯ ಈ ನರಳಾಟವನ್ನು ಕಂಡ ಬಂಧುಗಳ ಮಾತಿನಂತೆ–</p>
  <p>‘ಬಿದ್ದಲ್ಲಿಂದ ಕದಲದೇ ಆರು ವರ್ಷಗಳಾದವು. ಮೈಯಲ್ಲಿ ಎರಡು ಮೂರು ದೊಡ್ಡ ಗಾತ್ರದ ಬೆಡ್​ಸೋರ್​ಗಳಾಗಿವೆ. ಮಗ್ಗಲು ಮಗಚಲು ಆಗುವುದಿಲ್ಲ. ಇಡೀ ಮೈಯಲ್ಲಿ ಅಸಹನೀಯ ನೋವು. ಅವಳ ಗಂಡನ ಆರ್ಥಿಕ ಪರಿಸ್ಥಿತಿ ಮತ್ತಷ್ಟು ಹದಗೆಟ್ಟಿದೆ. ನಾವೆಲ್ಲ ಸಾಧ್ಯವಾದಷ್ಟು ಸಹಾಯ ಮಾಡುತ್ತಿದ್ದೇವಾದರೂ ಅದು ಏನೇನೂ ಸಾಕಾಗುತ್ತಿಲ್ಲ. ಮಕ್ಕಳಿಗೆ ಶಾಲೆಯಲ್ಲಿ ಬಹು ಮಾನವಾಗಿ ದೊರೆತ ಸಣ್ಣಪುಟ್ಟ ಸಾಮಾನುಗಳನ್ನು ಮಾರಿ ತಿನ್ನುವ ಸ್ಥಿತಿ ಎಂದು ಹೇಳಿದರೆ ಸಮಸ್ಯೆಯ ದಾರುಣತೆ ಸ್ಪಷ್ಟವಾಗಬಹುದು. ಈ ಕಷ್ಟದಲ್ಲಿಯೂ ಅವಳ ಗಂಡ ಹಗಲುರಾತ್ರಿ ದುಡಿಯುತ್ತಿದ್ದಾರೆ; ರೋಸಿ ಓಡಿ ಹೋಗಿಲ್ಲ ಎಂಬುದು ದೊಡ್ಡಸಂಗತಿ. ಆಗಿರುವ ದುರಂತ ದಾರುಣವೆ ಆದರೂ ಇನ್ನೂ ಹೆಚ್ಚಿನ ದುರಂತವಾಗದಿರಲಿ ಎನ್ನುವ ಆಸೆಯಿಂದ ನಾವು ಸಾಧ್ಯ ವಿದ್ದಷ್ಟು ಸಹಾಯ ಮಾಡುತ್ತಿದ್ದೇವೆ. ಆದರೆ ನಮ್ಮ ಸಹಾಯ ಅವರ ಆವಶ್ಯಕತೆಯ ಮುಂದೆ ಯಾವ ಲೆಕ್ಕಕ್ಕೂ ಬರುವಂತಿಲ್ಲ. ಮನುಷ್ಯ ಸಹಾಯದ ಪರಿಮಿತಿ ಎಷ್ಟು ಅಲ್ಪ ಎನ್ನುವುದು ಇದರಿಂದ ಸ್ಪಷ್ಟವಾಗದಿರದು.’</p>
  <p>ಈ ಸಂಕಟದಿಂದ ಪಾರಾಗುವ ಬಗೆ ಹೇಗೆ? ದಾರಿ ತೋರಿದ ಹಿರಿಯರ ನುಡಿ ಮುತ್ತುಗಳಿವು–</p>
  <p>‘ಕಾಲಚಕ್ರದ ಉರುಳಾಟದಲ್ಲಿ ದುಃಖ, ಸಂತಸ ಸಹಜ. ಕಷ್ಟಪರಂಪರೆಯೇ ಬಂದರೂ ಧೃತಿಗೆಡಬಾರದು. ಶ್ರದ್ಧೆಯಿಂದ ನಾಮಸ್ಮರಣೆ ಮಾಡು. ಹಿಂದಾದುಕ್ಕೆ ಚಿಂತಿಸಬೇಡ. ಭಗವಂತ ಯಾರನ್ನೂ, ಎಂದೂ, ಎಂತಹ ಸಂದರ್ಭದಲ್ಲೂ ಕೈಬಿಡುವುದಿಲ್ಲವೆಂಬ ನಿತ್ಯಸತ್ಯವನ್ನು ಮರೆಯಬೇಡ. “ತಲ್ಲಣಿಸದಿರು ಕಂಡ್ಯ ತಾಳು ಮನವೇ, ಎಲ್ಲರನು ಸಲಹುವನು ಇದಕೆ ಸಂಶಯ ವಿಲ್ಲ” ಎಂಬ ದಾಸವಾಣಿ ಸತ್ಯಸ್ಯ ಸತ್ಯ. ಹೆದರುವುದೇಕೆ? ನಮ್ಮ ಎಲ್ಲ ದುಃಖ, ದುಮ್ಮಾನ ಗಳಿಗೂ ಕಾರಣ ಉಂಟು. ಅಂತೆಯೇ ಸತ್ಕರ್ಮ ಮಾಡಿದ್ದಕ್ಕೆ ಖಂಡಿತ ಫಲ ಉಂಟು. ದೇವರು, ಕರ್ಮವು ನಿಯಮದಂತೆ ಕೆಲಸ ಮಾಡಲು ಪ್ರೇರಕ. ಜೀವನದಲ್ಲಿ ಬರುವ ನೋವನ್ನು ಭಗ ವಂತನ ಕಡೆ ಮುಂದುವರಿಯಲು ಕೊಟ್ಟ ವರವೆಂದು ಭಾವಿಸಿ ಮುಂದುವರಿ. ಬೆಂಕಿಯಲ್ಲಿ ಬೆಂದ ಬಾಳು ಹಸನಾಗುವುದು–ಪುಟಕ್ಕಿಟ್ಟ ಚಿನ್ನದಂತಾಗುವುದು. ಉಜ್ವಲ ಭವಿಷ್ಯ ಕಾದಿದೆ. ಭಯ ಬೇಡ. ಎಲ್ಲ ದುಃಖ, ಸಂಕಟಗಳಿಗೂ ಶಾಶ್ವತ ಪರಿಹಾರ ಒಂದೇ ಒಂದು–ಭಗವಂತನ ಪಾದದಲ್ಲಿ ಶರಣು ಹೊಂದುವುದು. ತಾಯಿಗೆ ಮಕ್ಕಳ ಕಷ್ಟ ಕಂಡು ದುಃಖವಾಗುವುದಿಲ್ಲವೆ? ತಾಯಿ ಕರುಣಾಮಯಿ ಅಲ್ಲವೆ? ಭಗವಂತನ ನಾಮಸ್ಮರಣೆ ಮುಂದುವರಿಸು. ಭಗವಂತನಿಗೆ ಎಲ್ಲ ವಿಚಾರ ತಿಳಿದಿದೆ. ನಿರಂತರ ಪ್ರಾರ್ಥನೆಯೊಂದೇ ದಾರಿ. ಪ್ರಾರ್ಥನೆ, ಸಚ್ಚಿಂತನೆ, ಸದ್ಗ್ರಂಥ ಗಳ ಅಧ್ಯಯನ, ಸತ್ಕರ್ಮಾಚರಣೆ ಮಾಡುತ್ತ ಹೋಗುವುದಲ್ಲದೇ ಮನುಷ್ಯನ ಶ್ರೇಯಸ್ಸಿಗೆ ಬೇರಾವ ದಾರಿ ಇದೆ?’</p>
  <p>ಮೇಲಿನ ಸಾಂತ್ವನದ ವಾಣಿಯನ್ನು ನೀಡಿದವರು ದೀರ್ಘಕಾಲ ಅಧ್ಯಾತ್ಮದ ಪಥದಲ್ಲಿ ಮುನ್ನಡೆದವರು. ನೂರಾರು ಜನರ ಹೃದಯದಲ್ಲಿ ಉತ್ಸಾಹ ಚೈತನ್ಯ ತುಂಬಿದವರು. ನೂರಾರು ಜನರ ಪರಿಹರಿಸಲಾಗದೆಂದು ತೋರಿದ ಕಷ್ಟಕಂಟಕಗಳನ್ನು ಕಂಡು, ಮರುಗಿ, ಹೃತ್ಪೂರ್ವಕ ಪ್ರಾರ್ಥನೆಯನ್ನು ಮಾಡಿದವರು. ಪ್ರಾರ್ಥನೆಯಿಂದ ಪರಿವರ್ತನೆ ಸಾಧ್ಯ ಎಂಬ ವಿಷಯದಲ್ಲಿ ಅನುಭವದಿಂದ ವಿಶ್ವಾಸವನ್ನು ದೃಢಪಡಿಸಿಕೊಂಡವರು. ಯೋಚಿಸಿ ಮಾತನಾಡುವ ಸ್ವಭಾವ ವುಳ್ಳವರು. ಸ್ವಾರ್ಥ, ಸ್ವಲಾಭಚಿಂತನೆ ಇಲ್ಲದವರು.</p>
  <p>ನಾಸ್ತಿಕರಿಗೆ, ವಿಚಾರವಾದಿಗಳಿಗೆ, ವೈಜ್ಞಾನಿಕ ಮನೋವೃತ್ತಿಯವರಿಗೆ ಮೇಲಿನ ಮಾತು ಪಥ್ಯ ವೆನಿಸದು. ಇಂಥ ಸಮಸ್ಯೆಗೆ ಈ ವಿಚಾರವಾದಿಗಳು ಏನೆಂದು ಸಾಂತ್ವನ ನೀಡಿಯಾರು? ಮೂಢ ನಂಬಿಕೆ, ಶೋಷಕ-ಶೋಷಣೆಗಳ ಹೊದಿಕೆಯಲ್ಲಿ ಇಂಥ ಸಮಸ್ಯೆಗಳನ್ನು ಮುಚ್ಚಿಡಲು ಸಾಧ್ಯ ವಿಲ್ಲವಷ್ಟೆ!</p>
  <div>ಸಂಪತ್ತಿದೆ, ಸುಖವಿಲ್ಲ</div>
  <p>ಸುಖವು ಸಂಪತ್ತನ್ನು ಅವಲಂಬಿಸಿಲ್ಲ ಎನ್ನಲು ಇಲ್ಲಿ ಕೆಲವು ನಿದರ್ಶನಗಳಿವೆ–</p>
  <p>ಸಮಾಜದಲ್ಲಿ ಒಬ್ಬ ಗಣ್ಯ ವ್ಯಕ್ತಿಗಳಾಗಿ, ಹಲವಾರು ಸಂಘ ಸಂಸ್ಥೆಗಳಲ್ಲಿ ಪದಾಧಿಕಾರಿ ಗಳಾಗಿ, ಸಮಾಜಕ್ಕಾಗಿ ದುಡಿದು, ಹತ್ತಾರು ಕುಟುಂಬಗಳ ಉದ್ಧಾರಕ್ಕೆ ಕಾರಣೀಭೂತರಾದವರು ಅವರು. ಒಳ್ಳೆಯ ಕುಟುಂಬದಲ್ಲಿ ಜನಿಸಿದ ಶ್ರೀಯುತರು ದೈವ-ಧಾರ್ಮಿಕ ಕಾರ್ಯಗಳನ್ನು ನಡೆಯಿಸುತ್ತ ಬಂದಿರುವ ಪುಜುಜೀವಿಗಳು. ಕಷ್ಟದ ದುಡಿಮೆಯಿಂದ ಅವರು ಆರ್ಥಿಕವಾಗಿ ತಮ್ಮ ಮನೆತನವನ್ನು ಶ್ರೀಮಂತಿಕೆಯ ಮಟ್ಟಕ್ಕೆ ಏರಿಸಿದ್ದರು. ಆದರೆ ಒಬ್ಬ ಸಹೋದರ, ನಾಲ್ಕು ಗಂಡು, ಒಂದು ಹೆಣ್ಣು ಮಕ್ಕಳಿರುವ ಅವರ ತುಂಬ ಸಂಸಾರ ನಾಟಕೀಯವೋ ಎಂಬಂತೆ ಇತ್ತೀಚೆಗೆ ಒಡೆದು ಬೇರೆಬೇರೆಯಾಯಿತು.</p>
  <p>ಇಂದು ಆ ಹಿರಿಯರು ಹೆಂಡತಿ ಮಕ್ಕಳಿಂದ ದೂರವಾಗಿ, ಮನೆಯಿಂದ ದೂರವಾಗಿ ಇರು ವಂತಾಗಿದೆ. ಇಂದು ಅವರು ತೀವ್ರವಾದ ಮಾನಸಿಕ ಅಶಾಂತಿಯಿಂದ ಬಳಲುವಂತಾಗಿದೆ. ಅವರೊಬ್ಬರೇ ಅಲ್ಲದೆ ಅವರ ಕುಟುಂಬದ ಸದಸ್ಯರೆಲ್ಲರೂ, ಎಲ್ಲ ಅನುಕೂಲವಿದ್ದೂ, ಒಂದಿ ಲ್ಲೊಂದು ಮಾನಸಿಕ ಅವಸ್ಥೆಯಿಂದ ಬಳಲುತ್ತಿದ್ದಾರೆ. ಇಂದು ತಂದೆಮಕ್ಕಳು ನ್ಯಾಯಾಲಯದ ಕಟ್ಟೆ ಹತ್ತಿ ಹೊಡೆದಾಡುವ ಪರಿಸ್ಥಿತಿ ಬಂದಿದೆ. ಇದು ಏಕೆ ಹೀಗಾಯಿತು? ಹೀಗಾಗುತ್ತಿದೆ? ಎದೆಗುದಿಯೇ ಗತಿಯೇ ಅವರಿಗೆ? ಇಂತಹ ಪರಿಸ್ಥಿತಿಯಲ್ಲಿ, ಆ ಹಿರಿಯರಿಗೆ ಮಾನಸಿಕ ಶಾಂತಿ, ಸಮಾಧಾನಗಳು ದೊರೆಯುವ ದಾರಿ ಯಾವುದು? ಸುಖ ಕೊಡದ ಅವರ ಸಂಪತ್ತಿಗೇನು ಬೆಲೆ?</p>
  <p>ತಂದೆ ಒಳ್ಳೆಯ ಅಧ್ಯಾಪಕರೆಂದು ಹೆಸರಾಂತ ಪ್ರೊಫೆಸರ್. ನ್ಯಾಯಶಾಸ್ತ್ರ ಬೋಧಿಸುತ್ತಾರೆ. ಮೂರನೇ ತರಗತಿಯಲ್ಲಿರುವಾಗ ಅಂಗಡಿಯಿಂದ ಒಂದು ಗಾಜಿನ ಚೂರನ್ನು ಕೊಂಡುಬಂದ ನಂತೆ ಹುಡುಗ. ಅಂದಿನಿಂದ ಅವನ ತಾಯಿ ಹೇಳುತ್ತಾರೆ: ‘ಪ್ರಾರಂಭವಾಯಿತು ಗ್ರಹಚಾರ’ ಅಂತ. ಈ ಆರೇಳು ವರ್ಷಗಳಿಂದ ಅವನ ಬುದ್ಧಿ ನೆಟ್ಟಗಿಲ್ಲ. ಯಾರಿಗೂ ತಿಳಿಯದಂತೆ ಮೂರು ಮೂರು ಅಲ್ಸೇಷನ್ ನಾಯಿಗಳಿರುವ ಮನೆಯಿಂದ ವಾಚು, ಟೇಪ್ ರೆಕಾರ್ಡರ್ ಹಾರಿಸಿಕೊಂಡು ಬಂದಿದ್ದಾನೆ. ಹೇಗೆ–ಎಂಬುದು ಯಾರಿಗೂ ತಿಳಿಯದ ರಹಸ್ಯ. ಇನ್ನೂ ಕುಚೋದ್ಯದ ಸಂಗತಿ: ಯಾರ್ಯಾರ ಮನೆಯ ಹತ್ತಿರ ಸುತ್ತಮುತ್ತ ಮಲವಿಸರ್ಜನೆ ಮಾಡಿ ಬಂದುಬಿಡುತ್ತಾನೆ. ಯಾರದೋ ಮನೆಯ ಬಾಗಿಲು ತಟ್ಟುತ್ತಾನೆ. ಬಾಗಿಲು ತೆರೆದರೆ ‘ಸಾರಿ ಕ್ಷಮಿಸಿ, ತಪ್ಪಾಗಿ ಈ ಮನೆಗೆ ಬಂದೆ’ ಎನ್ನುತ್ತಾನೆ. ಮನೆಯಲ್ಲಿ ಯಾರೂ ಇಲ್ಲದಿರುವುದನ್ನು ಕಂಡರೆ, ಕಿಟಿಕಿಯ ಸರಳನ್ನು ಬಗ್ಗಿಸಿ, ಮನೆಯೊಳಗೆ ಪ್ರವೇಶಿಸಿ, ಸಾಮಾನುಗಳನ್ನು ಅಲ್ಲಿಂದ ಸಾಗಿಸಿ, ಎಲ್ಲೋ ಬಚ್ಚಿಡುತ್ತಾನೆ. ತಂದೆತಾಯಿಗಳನ್ನೇ ಅಶ್ಲೀಲ ಮಾತುಗಳಲ್ಲಿ ಬೈಯ್ಯುವುದರಲ್ಲಿ ನಿಸ್ಸೀಮ. ಸಾಲ ದ್ದಕ್ಕೆ ದಿನವೂ ಏನೇನು ಮಾಡಿದೆನೆಂಬ ಬಗ್ಗೆ ದಿನಚರಿಯನ್ನೂ ಬರೆದಿಡುತ್ತಾನೆ. ಇನ್ನೊಂದು ಆಶ್ಚರ್ಯವೆಂದರೆ, ತನ್ನ ಕ್ಲಾಸಿನ ಹುಡುಗಿಯೊಡನೆ ಪತ್ರವ್ಯವಹಾರ ಮಾಡಿ ಅವಳ ಸಖ್ಯವನ್ನೂ ಗಳಿಸಿದ್ದಾನಂತೆ! ಹೊಗೆಬತ್ತಿ ಸೇದಲು ಚೆನ್ನಾಗಿ ಕಲಿತಿದ್ದಾನೆ. ಇವನನ್ನು ಸೈಕಿಯಾಟ್ರಿಸ್ಟ್ ಯಾನೆ ಮನೋರೋಗತಜ್ಞರಲ್ಲಿಗೆ ಕರೆದೊಯ್ಯಲಾಗಿತ್ತು. ಅವರು ಇವನ ಮಾನಸಿಕ ಸ್ಥಿತಿಯನ್ನು <span class="en">Socio- path</span> ಎಂದು ಹೆಸರಿಸಿ ಔಷಧವೇನನ್ನೂ ಕೊಡದೆ, ‘ಪ್ರೀತಿ ಹಾಗೂ ತಾಳ್ಮೆಯಿಂದ ಅವನನ್ನು ತಿದ್ದುತ್ತ ಹೋಗಿ. ಎಲ್ಲ ಸಕಾಲದಲ್ಲಿ ಸರಿಯಾಗುತ್ತದೆ’ ಎಂದು, ತಮಗೆ ತಿಳಿದ ಚಿಕಿತ್ಸೆಯನ್ನು ಸೂಚಿಸಿದರು. ಒಂದೆರಡು ಬಾರಿ ಇವನ ಕಾಟ ತಡೆಯಲಾರದೆ, ಮನೋರೋಗ ಚಿಕಿತ್ಸಾಲಯಕ್ಕೆ ಸೇರಿಸಲಾಯಿತು. ಅಲ್ಲಿ ರಕ್ಷಣಾಧಿಕಾರಿಗಳ ಕಣ್ಣುತಪ್ಪಿಸಿ ಓಡಲು ಯತ್ನಿಸಿ ಸಿಕ್ಕಿಕೊಂಡ. ಇನ್ನೊಮ್ಮೆ ಚಿಕಿತ್ಸಾಲಯದಲ್ಲಿದ್ದಾಗ, ಮೈಗೆ ಬೆಂಕಿ ಹಚ್ಚಿಕೊಳ್ಳುವ ವಿಫಲಯತ್ನ ನಡೆಯಿಸಿದ್ದ. ಇತ್ತೀಚೆಗೆ ತಂದೆತಾಯಿಗಳನ್ನು ಸಂಬೋಧಿಸಿ ಹೇಳುತ್ತಾನೆ: ‘ಪರೀಕ್ಷೆಯ ಫಲಿತಾಂಶ ಬರಲಿ, ಮುಗಿಸಿಬಿಡುತ್ತೇನೆ ನಿಮ್ಮನ್ನು’ ಎಂದು!</p>
  <p>ತಜ್ಞರು ಇವನನ್ನು ಪ್ರೀತಿಯಿಂದ ನೋಡಿಕೊಳ್ಳಿ ಎನ್ನುತ್ತಾರೆ!</p>
  <p>ಅಜ್ಜಿ ಈ ಹುಡುಗನ ಲೀಲೆಯನ್ನು ಕಂಡು, ತಾನು ಬಾಲ್ಯದಲ್ಲಿ ಕೇಳಿದ್ದ ಗಾದೆಯೊಂದನ್ನು ಆಗಾಗ ಮೆಲುಕಾಡುವುದುಂಟು:</p>
  <p>‘ಅಯ್ಯೋ! ಪೂರ್ವಜನ್ಮದ ಇಕ್ಕಳು, ಈ ಜನ್ಮದ ಮಕ್ಕಳು; ನಾವು ಪಡೆದುಕೊಂಡು ಬಂದದ್ದು. ಏನು ಮಾಡುವುದು?’ ಪೂಜೆ ಪ್ರಾರ್ಥನೆಗಳಿಂದ, ಹರಕೆ ದಾನಗಳಿಂದ, ಒಳಿತಾಗುವು ದೆಂದು ಹಲವಾರು ಮಂದಿ ಹೇಳುತ್ತಿದ್ದಾರೆ. ಒಬ್ಬೊಬ್ಬರು ಒಂದೊಂದು ಸ್ಥಳದ, ದೇವಾ ಲಯದ, ಸಂತರ ಮಾಹಾತ್ಮ್ಯ ಹೇಳುತ್ತಾರೆ. ತಂದೆಗೆ ಈ ವಿಚಾರದಲ್ಲಿ ಆಸಕ್ತಿ ಇಲ್ಲ. ಅವರು ವೈಜ್ಞಾನಿಕ ಮನೋಭಾವದವರು. ತಾಯಿ ಯಾವ ದೇವರಿಗೆ ಏನು ಹರಕೆ ಸಲ್ಲಿಸಲಿ ಎಂದು ಯೋಚಿಸುತ್ತಲಿದ್ದಾರೆ. ಹುಡುಗ ಮನೆಮಂದಿಗೆಲ್ಲಾ ಸದಾ ತಲೆನೋವಾಗಿ ಕಾಡುತ್ತಲೇ ಇದ್ದಾನೆ!</p>
  <p>ಈ ಅನಿವಾರ್ಯದಿಂದ ಪಾರಾಗಲು ಸಾಧ್ಯವಿಲ್ಲವೆ? ಅನುಭವಿಸುತ್ತಲೇ ಇರಬೇಕೆ? ಪಾರು ಆಗಲು ದಾರಿ ಇಲ್ಲವೆಂದಲ್ಲ. ಮನಸ್ಸಿದ್ದರೆ ಮಾರ್ಗವಿದ್ದೇ ಇದೆ.</p>
  <div>ಸಂಶಯಪಿಶಾಚಿ</div>
  <p>ಸಂಶಯ ಚಿಂಕ್ರೋಭದ ಸಂಗಾತಿ. ಸಂಶಯರಾಕ್ಷಸನೊಮ್ಮೆ ಮನದೊಳಗೆ ಇಣುಕಿದನೆಂ ದರೆ, ಮನುಷ್ಯನ ಅವಸ್ಥೆ ಹೇಗೆ ದುರಂತವನ್ನು ಸಮೀಪಿಸುತ್ತದೆನ್ನಲು ಈ ಘಟನೆಗಳೇ ಸಾಕ್ಷಿ–</p>
  <p>ದಿನೇಶ ನೋಡಲು ಎತ್ತರ. ಸುಂದರಕಾಯ. ‘ಒಳ್ಳೆಯ ಹೈಟ್ ಉಂಟಯ್ಯ ನಿನಗೆ’ ಎಂದು ಮಿತ್ರರು ಆತನಿಗೆ ಹೇಳುತ್ತಿರುತ್ತಾರೆ. ಪೋಲೀಸ್ ಇಲಾಖೆಯಲ್ಲಿ ಉನ್ನತ ಹುದ್ದೆಯೇ ಸಿಕ್ಕಿತ್ತು ಆತನಿಗೆ. ದಿನೇಶ ಒಮ್ಮೆ ಪತ್ನಿಯ ಜೊತೆ ತರಕಾರಿ ಕೊಂಡುಕೊಳ್ಳಲು ಮಾರುಕಟ್ಟೆಗೆ ಹೋಗಿದ್ದ. ಈತ ನಿಂತ ಜಾಗದ ಹತ್ತಿರವಿದ್ದ ಅಂಗಡಿಯಲ್ಲಿದ್ದ ತರುಣಿಯೊಬ್ಬಳು, ಅವನನ್ನು ದಿಟ್ಟಿಸಿ ನೋಡಿ ನಕ್ಕಳು. ಅವನೂ ನಕ್ಕನು. ಇದನ್ನು ಗಮನವಿಟ್ಟು ನೋಡುತ್ತಿದ್ದ ದಿನೇಶನ ಪತ್ನಿ ಶ್ರೀಮತಿಯ ಮನಸ್ಸನ್ನು ಸಂಶಯಪಿಶಾಚಿ ಪ್ರವೇಶಿಸಿತು. ಆಕೆಗೆ ತಲೆಬಿಸಿ, ಹೊಟ್ಟೆಸಂಕಟ ಪ್ರಾರಂಭವಾಯಿತು. ಆ ಬಿಕನಾಸಿ ತನ್ನ ಯಜಮಾನರ ಯಾರೋ ಗರ್ಲ್​ಫ್ರೆಂಡ್ ಇರಬೇಕೆಂದು ಊಹಿಸಿದಳು. ಅಂದಿನಿಂದ ಏಕಪ್ರಕಾರವಾಗಿ ಬೈಗಳ ಮಾತಿನಿಂದ ಗಂಡನನ್ನು ಹಿಂಸಿಸತೊಡಗಿ ದ್ದಾಳೆ. ಎಷ್ಟು ವಿಧವಾಗಿ ಸತ್ಯ ಏನೆಂಬುದನ್ನು ತಿಳಿಸಿದರೂ ನಂಬಲಾರಳು. ಕೆಲವೊಮ್ಮೆ ಯಾರ ಮನೆಗೋ ಫೋನ್ ಮಾಡಿ ಅಲ್ಲಿನ ಹೆಂಗಸರನ್ನು ಗದರಿಸುವುದುಂಟು. ‘ಎಷ್ಟು ಹಣ ತೆಗೆದು ಕೊಂಡು ನನ್ನ ಯಜಮಾನರ ಮನಸ್ಸನ್ನು ಕೆಡಿಸಿ, ಮನೆ ಹಾಳುಮಾಡಿದೆಯಲ್ಲಾ ಗಯ್ಯಾಳಿ’– ಎಂದು ಫೋನಿನಲ್ಲಿ ಗದರಿಸಿ ಬೈಯ್ಯುತ್ತಾಳೆ! ಒಮ್ಮೆ ದಿನೇಶನು ಕ್ಲಬ್ಬಿನಲ್ಲಿ ಮಹಿಳೆಯೊಬ್ಬಳ ಜೊತೆ ಮಾತನಾಡುತ್ತಿದ್ದಾಗ, ಈಕೆ ಅಲ್ಲಿಗೂ ಹೋಗಿ, ರಂಪಾಟ ಮಾಡಿ ಗುಲ್ಲೆಬ್ಬಿಸಿದಳು! ಪಾಪ! ದಿನೇಶ ಸೋತು ಸುಣ್ಣವಾಗಿ, ವಿಚ್ಛೇದನಕ್ಕೂ ಪ್ರಯತ್ನಿಸಿದನು. ಆದರೆ ಸಫಲವಾಗಲಿಲ್ಲ<span class="en">– Happily married</span> ಆದರೆ <span class="en">un-happily living</span> ಮುಂದುವರಿಯುತ್ತಲಿದೆ! ಇದು ಅಪರಿ ಹಾರ್ಯವೆ?</p>
  <p>ಲಕ್ಷ್ಮಮ್ಮ ಮದುವೆಯಾಗದೇ ಉಳಿದರು. ಅವರಿಗೆ ಸ್ವಂತ ಮನೆ, ಪಿತ್ರಾರ್ಜಿತ ಆಸ್ತಿ ಇದೆ. ಮನೆವಾರ್ತೆಯ ಕೆಲಸ, ಪೂಜೆ, ಪಾಠ, ಓದಿನಲ್ಲಿ, ಅವರ ಸಮಯ ಕಳೆಯುತ್ತದೆ. ಅವರ ತಂಗಿ ತುಂಬ ಓದಿಕೊಂಡವರು. ಕಾಲೇಜೊಂದರಲ್ಲಿ ಅಧ್ಯಾಪಕಿ. ಅವರಿಗೂ ಮದುವೆಯಾಗಿಲ್ಲ. ಈ ಇಬ್ಬರು ಅಕ್ಕತಂಗಿಯರಿಗೂ, ನಲ್ವತ್ತು ವಯಸ್ಸು ದಾಟುತ್ತಿರುವ, ಒಳ್ಳೆಯ ಉದ್ಯೋಗದ ಲ್ಲಿರುವ ತಮ್ಮ ಸಹೋದರನಿಗೆ ಮದುವೆ ಮಾಡಿಸುವ ಹಂಬಲ, ವಂಶ ಉಳಿಯಬೇಕೆಂಬ ಆಸೆ. ಎಷ್ಟೆಷ್ಟೋ ಪ್ರಯತ್ನ ಮಾಡಿದರು. ಸಮೀಪದ ಬಂಧುವೊಬ್ಬ, ಎಂಬತ್ತು ವಯಸ್ಸು ದಾಟಿದ ಮುದುಕ, ಕುಹಕ, ಕುತಂತ್ರಗಳಲ್ಲಿ ನಿಸ್ಸೀಮ. ಪ್ರತಿಬಾರಿಯೂ ಇನ್ನೇನು ಕೂಡಿಬಂದು, ಮದುವೆ ಆಗಿಯೇ ಹೋಯಿತು ಎನ್ನುವಷ್ಟರಲ್ಲೇ, ಸುಳ್ಳು, ಮೋಸದ ಸಾಕ್ಷಿಗಳಿಂದ ಮದುವೆ ನಡೆಯ ದಂತೆ ನೋಡಿಕೊಳ್ಳುತ್ತಾನೆ. ಅಕ್ಕತಂಗಿ ಅವನ ದೌರ್ಜನ್ಯವನ್ನು ಸಹಿಸಿ ಕಂಗಾಲಾಗಿದ್ದಾರೆ. ಸಹೋದರನೇ ‘ಅಯ್ಯೋ, ನನಗೆ ಮದುವೆ ಬೇಡಮ್ಮ!’ ಎನ್ನುತ್ತಿರುತ್ತಾನೆ. ಆದರೂ ಇವರು ಆಶಾವಾದಿಗಳು. ತಮ್ಮ ಅಸಹಾಯಕತೆಗೆ ಮರುಗುತ್ತಿದ್ದಾರೆ. ಈ ತೊಂದರೆಗೆ ಅಂತ್ಯವೇ ಇಲ್ಲವೆ?</p>
  <p>ರಾಜಣ್ಣ ಮೆಚ್ಚಿದವಳನ್ನು ಮದುವೆಯಾಗುತ್ತೇನೆಂದಾಗ ತಾಯಿತಂದೆಗಳ ವಿರೋಧ. ಪಾಪ! ಅವರ ತಲೆಯಲ್ಲಿ ಏನೇನೋ ಸಂಶಯದ ಬೀಜ ಬಿತ್ತಿದ್ದಾರೆ. ಹಾಗಾಗಿ ಅವರೆನ್ನುತ್ತಾರೆ– ‘ಗೂಂಡಾಗಳಿಂದ ಹೊಡೆಸುತ್ತೇವೆ, ಮಂತ್ರಮಾಟ ಮಾಡಿ ಕಣ್ಣು ಕುರುಡಾಗುವಂತೆ ಮಾಡು ತ್ತೇವೆ. ಆ ಹುಡುಗಿಯನ್ನು ಮದುವೆಯಾದರೆ ನಿನ್ನ ಸರ್ವನಾಶವಾಗುತ್ತದೆ. ಶಾಪ ಹಾಕುತ್ತೇನೆ’– ಎನ್ನುತ್ತಾರವರು. ರಾಜಣ್ಣ ಅರ್ಧ ಹುಚ್ಚನಂತಾಗಿ ಬಿಟ್ಟಿದ್ದಾನೆ. ಯಾರೋ ‘ಪ್ರಾರ್ಥನೆ ಮಾಡಿ ಒಳ್ಳೆಯದಾಗುತ್ತೆ’ ಎಂದರಂತೆ. ಅವನಿಗೆ ದೇವರು ದಿಂಡರು, ಪೂಜೆ ಪ್ರಾರ್ಥನೆಗಳಲ್ಲಿ ನಂಬಿಕೆ ಇಲ್ಲ ಎಂದೇನೂ ಅಲ್ಲ. ಅವನು ‘ಸೈಂಟಿಫಿಕಲೀ ಓರಿಯೆಂಟೆಡ್​’ (ವೈಜ್ಞಾನಿಕ ಮನೋಭಾವ ದವನು) ವ್ಯಕ್ತಿ. ಈಗ ವ್ಯಥಿತನಾಗಿದ್ದಾನೆ. ಈ ಪರಿಸ್ಥಿತಿಯಿಂದ ಬಿಡುಗಡೆ ಇಲ್ಲವೆ?</p>
  <div/>
  <div>ನಾನೇನು ಮಾಡಲಿ?</div>
  <p>‘ಪ್ರಾರ್ಥನೆ ಮಾಡಲು ಪ್ರಯತ್ನಿಸಿದೆ. ಆದರೂ ಸಾಧ್ಯವಾಗುತ್ತಿಲ್ಲ. ಮನಶ್ಶಾಂತಿಯೇ ಸಿಗು ತ್ತಿಲ್ಲ. ಮನಸ್ಸಿನ ಸ್ತಿಮಿತ ತಪ್ಪುತ್ತಿದೆ. ಮನಸ್ಸಿನ ಚಂಚಲತೆಯನ್ನು ನನ್ನ ಹಿಡಿತಕ್ಕೆ ತರಲು ಸಾಧ್ಯ ವಾಗುತ್ತಿಲ್ಲ. ಎಂಥ ಸಣ್ಣಪುಟ್ಟ ಚಿಲ್ಲರೆ ವಿಷಯಗಳಿಗೂ ಸಿಟ್ಟು ಬಂದುಬಿಡುತ್ತದೆ. ಯದ್ವಾ ತದ್ವಾ ಮಾತಾಡಿಬಿಡುತ್ತೇನೆ. ಅನಂತರ ನನ್ನ ತಪ್ಪು ತಿಳಿಯುತ್ತದೆ. ಇಷ್ಟಾದರೂ ತಿದ್ದಿಕೊಳ್ಳಲು ಸಾಧ್ಯವಾಗುತ್ತಿಲ್ಲ. ಏನೆಲ್ಲ ಆಸೆ ಆಕಾಂಕ್ಷೆಗಳನ್ನಿಟ್ಟುಕೊಂಡು ಏನನ್ನೂ ಸಾಧಿಸಲಾಗದೆ ಬರಿಯ ಆಸೆಯನ್ನಷ್ಟೇ ಉಳಿಸಿಕೊಂಡು ಪ್ರತಿಯೊಂದರಲ್ಲೂ ಸೋಲುತ್ತಿರುವ ನಾನು ಹುಟ್ಟಿದ ಗಳಿಗೆ ಕೆಟ್ಟದ್ದಿರಬೇಕು. ಆರೋಗ್ಯವೂ ಅಷ್ಟು ಚೆನ್ನಾಗಿಲ್ಲ. ಕುಳ್ಳನಾಗಿರುವುದರಿಂದ ಜನರ ಅಪ ಹಾಸ್ಯಕ್ಕೂ ಈಡಾಗಬೇಕಾಗಿದೆ. ಈ ಎಲ್ಲ ದುಃಖವನ್ನು ತಡೆದುಕೊಳ್ಳುವುದು ಹೇಗೆ? ನನಗರಿಯ ದಂತೆ ಅನೈತಿಕತೆಯತ್ತ ಜಾರುತ್ತಿದ್ದೇನೆ. ಒಂದಲ್ಲ ಒಂದು ದಿನ ನಾನೂ ಕೆಟ್ಟವನಾದರೆ ಆಶ್ಚರ್ಯ ವಿಲ್ಲ!’</p>
  <p>ಸತ್ಸಂಗ, ಸದ್ಗ್ರಂಥಗಳ ಅಧ್ಯಯನ, ಪ್ರಾರ್ಥನೆ–ಸ್ವಲ್ಪವಾದರೂ ನಿಷ್ಠೆಯಿಂದ ಎಂದರೆ ಎಡೆಬಿಡದೆ ಕ್ರಮವಾಗಿ ಮಾಡುವ ಪ್ರಯತ್ನದಿಂದ ಖಂಡಿತವಾಗಿಯೂ ಮನಸ್ಸನ್ನು ನಿಯಂತ್ರಿ ಸಲು ಸಾಧ್ಯ. ಆದರೆ ಸ್ವಲ್ಪ ಕಾಲಾವಕಾಶಬೇಕು. ಧೃತಿಗೆಡದೆ ಅಭ್ಯಾಸ ಮಾಡಿದ್ದಾದರೆ ಯಶಸ್ಸು ದೊರೆಯುತ್ತದೆ. ಊಟ, ತಿಂಡಿ, ವಿಶ್ರಾಂತಿ, ಹರಟೆ, ನಿದ್ರೆ, ತಿರುಗಾಟ–ಎಲ್ಲಕ್ಕೂ ಸಮಯ ವಿದೆ. ಆದರೆ ಪ್ರಾರ್ಥನೆ, ನಾಮಜಪ, ಸದ್ಗ್ರಂಥಗಳ ಅಧ್ಯಯನ ನಿಷ್ಠೆಯಿಂದ ಮಾಡಲು ಆಗುವು ದಿಲ್ಲ ಸಮಯವಿಲ್ಲ ಎಂದರೆ ಆ ವಿಚಾರಗಳಲ್ಲಿ ನಿನಗೆ ಶ್ರದ್ಧೆಯಿಲ್ಲ ಎಂದಾಗುತ್ತದೆ ಅಷ್ಟೆ. ಪ್ರಯತ್ನ, ಪ್ರಯತ್ನ, ಬಿಡದ ಪ್ರಯತ್ನ–ಪ್ರಾರ್ಥನೆ ಪ್ರಯತ್ನ ಮುಂದುವರಿಸು. ಪ್ರಗತಿ ಖಂಡಿತ ಸಾಧ್ಯ.</p>
  <p>ಮಳೆಗಾಲ ಬಂತೆಂದು ಮುಂಚಿತವಾಗಿ ಬೇಕಾದ ಆಹಾರ ಸಾಮಗ್ರಿ ದಾಸ್ತಾನು ಮಾಡುತ್ತಾರೆ. ಒಂದೆರಡು ದಿನ ವಿದ್ಯುತ್ ಕೊರತೆ ಇದೆ ಎಂದಲ್ಲಿ ಅದಕ್ಕಾಗಿ ಬೇಕಾದ ಎಲ್ಲ ವ್ಯವಸ್ಥೆಯನ್ನು ಮುಂಚಿತವಾಗಿ ಮಾಡಿಕೊಳ್ಳುತ್ತಾರೆ. ತಾಯಿ ಊರಿಗೆ ಹೋದಾಗಲೂ ಸಹ ಊಟ ಮಾತ್ರ ಬೇರೆಲ್ಲಿಯಾದರೂ (ಹೋಟೆಲ್ ಇತ್ಯಾದಿ) ಮಾಡದೇ ಇರಲಾರರು. ಧೋಬಿ ಬರುವುದಿಲ್ಲ ವೆಂದಲ್ಲಿ ಬಟ್ಟೆ ಒಗೆದುಕೊಳ್ಳುತ್ತಾರೆ. ಮನರಂಜನೆಗಾಗಿ ಗಂಟೆಗಟ್ಟಲೆ ಕಾಲ ವ್ಯರ್ಥ ಮಾಡು ತ್ತಾರೆ. ಆದರೆ ಸರ್ವಶಕ್ತನಾದ ಭಗವಂತನ ಚಿಂತನೆಗಾಗಿ ಯಾರೂ ಸಮಯವನ್ನು–ದಿನದ ಇಪ್ಪತ್ತನಾಲ್ಕು ಗಂಟೆಗಳಲ್ಲಿ ಇಪ್ಪತ್ತನಾಲ್ಕು ನಿಮಿಷಗಳನ್ನಾದರೂ ನಿಷ್ಠೆಯಿಂದ ಉಪಯೋಗಿಸ ಲಾರರಲ್ಲ!</p>
  <div>ಈ ಕ್ಷಣ ಮುಂದಾಗಿ</div>
  <p>ಏಕೆ ಹೀಗಾಗುತ್ತಿದೆ? ಇದಕ್ಕೆಲ್ಲ ಏನರ್ಥ ಎಂದು ತಿಳಿಸುವುದೂ, ತಿಳಿದುಕೊಳ್ಳುವುದೂ ಕಷ್ಟವೇ. ಆದರೆ, ತಾಪತ್ರಯಗಳಿಂದ ಪಾರಾಗುವ ವಿಧಾನವನ್ನು ತಿಳಿದುಕೊಂಡು, ಮಾಡಬೇಕಾ ದುದನ್ನು ಮಾಡಿದರೆ, ಖಂಡಿತ ತೊಂದರೆಗಳಿಂದ ಪಾರಾಗಬಹುದು, ಹಾಗೆ ಪಾರಾದವರಿದ್ದಾರೆ. ಏಕೆ? ಹೇಗೆ? ಎಂಬುದು ತುಂಬ ಜಟಿಲವಾದ ವಿಚಾರ. ಸೂಕ್ಷ್ಮದರ್ಶಕದ ಸಹಾಯವಿಲ್ಲದೆ ಸೂಕ್ಷ್ಮ ವಸ್ತುಗಳನ್ನು ನೋಡಲಾಗದು. ದೂರದರ್ಶಕದ ಸಹಾಯವಿಲ್ಲದೆ ದೂರದ ವಸ್ತುಗಳ ಸಂಬಂಧವಾಗಿ ತಿಳಿಯಲಾಗದು. ಈ ಜಗತ್ತು ಜಟಿಲ, ಸಂಕೀರ್ಣ ಹಾಗೂ ಅತ್ಯಂತ ಸೂಕ್ಷ್ಮ ವಾದ ನಿಯಮಗಳಿಂದ ನಿಯಂತ್ರಿಸಲ್ಪಟ್ಟಿದೆ. ಇದು ಸಾಮಾನ್ಯ ದೃಷ್ಟಿಗೆ ಗೋಚರಿಸದು. ಜೀವಿ ಆರ್ಜಿಸಿದ ಕರ್ಮಕ್ಕನುಗುಣವಾಗಿ ಸುಖದುಃಖಗಳು ಉಂಟಾಗುತ್ತವೆ. ಈ ವಿಚಾರವನ್ನು ಮುಂದಿನ ಅಧ್ಯಾಯವೊಂದರಲ್ಲಿ ತಿಳಿಸಲು ಯತ್ನಿಸಲಾಗಿದೆ. ಈಗ ಉಂಟಾಗಿರುವ ತೊಂದರೆಗೆ ಕಾರಣ ಯಾವುದೆಂದು ತಿಳಿಯದಿರಬಹುದು. ಆದರೆ ಕಾರಣ ಇದ್ದೇ ಇದೆ. ಈಗ ಮಾಡಿದ ಸತ್ಕರ್ಮಕ್ಕೆ ಫಲವಾಗಿ ಸದ್ಯದ ಪರಿಸ್ಥಿತಿ ಪ್ರಾಪ್ತವಾದುದಲ್ಲ–ಎಂಬುದನ್ನು ನೆನಪಿನಲ್ಲಿಡಬೇಕು. ಇಂತಹ ವಿಚಾರ ಸಾಮಾನ್ಯರಿಗೆ ಗೊಂದಲವೆನಿಸುವುದು ಸಹಜ. ಆದರೆ ಎಲ್ಲವೂ ಸೂಕ್ಷ್ಮ ನಿಯಮಗಳಿಗನುಗುಣವಾಗಿ ನಡೆಯುವುದು.</p>
  <p>ಸಜ್ಜನರಿಗೂ, ಸತ್ಕರ್ಮನಿರತರಿಗೂ, ದೈವಭಕ್ತರಿಗೂ ಸಂಕಟಗಳೇಕೆ ಬರುತ್ತವೆ? ಎಷ್ಟೋ ಮಂದಿಯ ದೇವರಲ್ಲಿನ ಶ್ರದ್ಧೆ ಇಂಥ ಪ್ರಶ್ನೆಗಳಿಗೆ ಉತ್ತರ ಕಂಡುಕೊಳ್ಳಲಾರದೆ, ಪಲಾಯನ ಸೂತ್ರ ಪಠಿಸುವುದು ಆಶ್ಚರ್ಯವೇನಲ್ಲ. ಸಮಸ್ಯೆಗೊಂದು ಉತ್ತರ ತಮಗೆ ತಿಳಿಯದಿದ್ದಲ್ಲಿ, ಅದಕ್ಕೆ ಉತ್ತರವೇ ಇಲ್ಲವೆಂದು ಮೊಂಡುವಾದ ಮಾಡುವ ಬುದ್ಧಿವಂತರಿಗೆ ಕೊರತೆ ಇಲ್ಲ. ನಿಜವಾಗಿಯೂ ಎಲ್ಲ ಸಮಸ್ಯೆಗಳಿಗೂ, ನಿಗೂಢಪ್ರಶ್ನೆಗಳಿಗೂ, ಉತ್ತರ ಇದ್ದೇ ಇದೆ. ಮಾನವನಿಗೆ ಕೊಟ್ಟಿರುವ ಅವಕಾಶಗಳನ್ನು ಸದುಪಯೋಗ ಪಡಿಸಿಕೊಳ್ಳುವುದರ ಕಡೆಗೆ ಎಲ್ಲರೂ ಹೆಚ್ಚು ಗಮನವೀಯಬೇಕು. ಬೆಂಕಿ ಬಿದ್ದಾಗ ಮನೆಯ ಬಳಿ ನಿಂತು, ಮನೆಯ ಎತ್ತರವೆಷ್ಟು, ಮನೆಗೆ ಹೇಗೆ ಬೆಂಕಿ ಬಿತ್ತು? ಎಂದು ಚರ್ಚಿಸುವುದು ಉಚಿತವಲ್ಲ–ಅಷ್ಟು ಮಾತ್ರವೇ ಅಲ್ಲ, ಅಂಥ ಚರ್ಚೆಯಿಂದ ದೋಷ ಉಂಟಾಗುತ್ತದೆ. ಸಣ್ಣ ಮಗುವಿಗೆ ಬೃಹತ್ತಾದ ನಕ್ಷತ್ರದ ಬಗ್ಗೆ ತಿಳಿಸಿದಾಗ ಅದನ್ನು ಅರಿಯಲಾರದು. ಸ್ವಲ್ಪ ಬೆಳವಣಿಗೆ ಉಂಟಾದರೆ ಅರ್ಥವಾಗುತ್ತದೆ. ಭಗವಂತನನ್ನು ಕಂಡ ಮಹಾತ್ಮರ ಮಾತಿನಲ್ಲಿ ವಿಶ್ವಾಸವಿಡದೆ, ನಮಗೆ ಮುನ್ನಡೆಯಲು ಬೇರಾವ ದಾರಿ ಇದೆ? ‘ಜೀವನ ಏರುಪೇರುಗಳಿಲ್ಲದೆ ಎಲ್ಲ ಸುಗಮವಾಗಬೇಕು. ಇಲ್ಲವಾದರೆ ದೇವರೇ ಇಲ್ಲ ಎನ್ನು ತ್ತೇನೆ’ ಎಂದು ದೇವರನ್ನು ಹೆದರಿಸಲು ಸಾಧ್ಯವೇ ? ಸಂಕಟ ಸಂಕಷ್ಟಗಳೆಲ್ಲ ದೇವರು ಕೊಡುವ ಸತ್ವಪರೀಕ್ಷೆ ಎಂದೆಣಿಸಿ ಎಲ್ಲರೂ ನಿಷ್ಠೆಯಿಂದ ಪ್ರಾರ್ಥನೆ ಮುಂದುವರಿಸಲಿ. ಶುಭವಾಗಿಯೆ ತೀರುವುದು. ಈ ನಿಟ್ಟಿನಲ್ಲಿ ಈ ಕ್ಷಣವೇ ಮುಂದಾಗಿ.</p>
  <div>ತೀರದ ದುಃಖ</div>
  <p>ಜೀವನದ ಸಮಸ್ಯೆಗಳು ಎಂಬ ಶಬ್ದವನ್ನು ಇಲ್ಲಿ ಆಗಾಗ ಉಪಯೋಗಿಸಿದೆ. ಆಹಾರ, ಬಟ್ಟೆ, ವಸತಿಯ ಅಭಾವದ ಸಮಸ್ಯೆಯನ್ನು ಕುರಿತ ಅರ್ಥದಲ್ಲಿ ಆ ಮಾತನ್ನು ಹೇಳಿಲ್ಲ. ಭಾರತದಂಥ ಬಡತನದ ದವಡೆಯಲ್ಲಿ ಸಿಲುಕಿರುವ ದೇಶದಲ್ಲಿ, ಇದು ದೊಡ್ಡ ಸಮಸ್ಯೆಯೇನೋ ಹೌದು. ಇದನ್ನು ಸರಿಯಾದ ಸಾಮಾಜಿಕ, ರಾಜಕೀಯ, ಆರ್ಥಿಕ ಬದಲಾವಣೆಗಳಿಂದ ಸರಿಪಡಿಸಲು ಎಲ್ಲರೂ ಸಹಕರಿಸಿದರೆ ಸಾಧ್ಯ. ಪಶ್ಚಿಮದ ಕೆಲವು ರಾಷ್ಟ್ರಗಳಲ್ಲಿ ಈ ಹಸಿವೆ, ಬಡತನಗಳನ್ನು ಈ ರೀತಿಗಳಿಂದ ದೂರಮಾಡಿದ್ದಾರೆ.</p>
  <p>ಆದರೆ ಬದುಕಿನ ಕೆಲವು ಪ್ರಮುಖ ಸಮಸ್ಯೆಗಳಿಗೂ, ಬಡತನಕ್ಕೂ ಸಂಬಂಧವಿಲ್ಲ; ಮಾತ್ರ ವಲ್ಲ, ಭೌತಿಕ ವಿಧಾನಗಳನ್ನು ಅನುಸರಿಸಿ ಅವುಗಳಿಗೆ ಪರಿಹಾರ ಕಂಡುಕೊಳ್ಳಲೂ ಸಾಧ್ಯವಿಲ್ಲ. ಈ ಸಮಸ್ಯೆಗಳು ನಮ್ಮ ಜೀವಿತಕ್ಕೆ ಅಂಟಿಕೊಂಡೆ ಇರುವ ಸಮಸ್ಯೆಗಳು. ನಮ್ಮ ಅಸ್ತಿತ್ವಕ್ಕೆ ಅಂಟಿಕೊಂಡಿರುವ ಈ ಸಮಸ್ಯೆಗಳನ್ನು ಸಮಷ್ಟಿಯಾಗಿ ‘ದುಃಖ’ ಎಂದು ಕರೆಯುತ್ತಾರೆ. ನಮ್ಮ ಸಂಪತ್ತು ಸಲಕರಣೆಗಳನ್ನು ಆಧರಿಸಿ ಈ ದುಃಖದ ಬೋಧೆಯಲ್ಲಿ ವ್ಯತ್ಯಾಸ ಎಂದಲ್ಲ–ನಮ್ಮ ವ್ಯಕ್ತಿತ್ವವನ್ನು ಹೊಂದಿಕೊಂಡೇ ಅದು ಬದಲಾಗುತ್ತದೆ. ಬಡವನಾಗಿದ್ದರೂ ಶ್ರೀಮಂತನಿಗಿಂತ ಹೆಚ್ಚು ತೃಪ್ತಿ ಹಾಗೂ ಶಾಂತಿಯ ಜೀವನವನ್ನು ಒಬ್ಬಾತ ನಡೆಯಿಸಬಹುದು. ಗೌತಮಬದ್ಧ ಜಗತ್ತು ದುಃಖಮಯ ಎಂದದ್ದು ಈ ಅಸ್ತಿತ್ವದ ಪರಿಮಿತಿಯಿಂದುಂಟಾದ ನರಳಾಟವನ್ನು ಕುರಿತೆ. ಬುದ್ಧನ ಜೀವನದಲ್ಲಿ ರೋಗ, ವೃದ್ಧಾಪ್ಯ ಮತ್ತು ಸಾವು–ಇವು ಗಾಢವಾದ ಪರಿಣಾಮವನ್ನು ಉಂಟುಮಾಡಿದ ಪ್ರಮುಖ ಘಟನೆಗಳು. ಕೇವಲ ಹಸಿದು ಕಂಗೆಟ್ಟ ವ್ಯಕ್ತಿಯನ್ನು ಕಂಡಿದ್ದರೆ ಆತ ತನ್ನ ರಥವನ್ನು ನಿಲ್ಲಿಸಿ ಸೇವಕರಿಗೆ ಆಹಾರವನ್ನು ತಂದುಕೊಡುವಂತೆ ಹೇಳುತ್ತಿದ್ದ. ಬಡತನದ ಸಮಸ್ಯೆಗೆ ಸಾಮಾಜಿಕ-ಆರ್ಥಿಕ-ಕೃಷಿ-ಸಂಬಂಧವಾದ ಸುಧಾರಣೆಯಿಂದ ಪರಿಹಾರ ಸೂಚಿಸು ತ್ತಿದ್ದ.</p>
  <p>ಪ್ರಾಪಂಚಿಕ ವಿಧಾನಗಳಿಂದ ಈ ಮೂಲಭೂತ ಸಮಸ್ಯೆಗಳನ್ನು ಏಕೆ ಪರಿಹರಿಸಲಾಗು ವುದಿಲ್ಲ? ಎಂದು ನೀವು ಕೇಳಬಹುದು. ಭಯ, ಉದ್ವೇಗ, ಅತೃಪ್ತಿ, ಪ್ರೀತಿ, ದ್ವೇಷ–ಇವು ಮನುಷ್ಯನ ಅನುಭವಕ್ಕೆ ಸಂಬಂಧಿಸಿದ ಸಮಸ್ಯೆಗಳು. ಬಾಹ್ಯವಸ್ತುಗಳು, ಜನರು, ಪ್ರಮುಖ ಕಾರಣಗಳಲ್ಲ; ನಮ್ಮ ಪ್ರಜ್ಞೆಯ ಆಳದಲ್ಲೇ ಈ ಸಮಸ್ಯೆಗಳ ಮೂಲಕಾರಣ ಅಡಗಿದೆ. ಅಲ್ಲೇ ಅದರ ಪರಿಹಾರವನ್ನು ಕಂಡುಕೊಳ್ಳಬೇಕು. ಆಧ್ಯಾತ್ಮಿಕ ಸಾಧನೆ ಈ ಕೆಲಸ ಮಾಡಿಕೊಡುತ್ತದೆ. ಅನಿವಾರ್ಯ, ಅಪರಿಹಾರ್ಯಗಳನ್ನು ಆ ಮೂಲಕ ಎದುರಿಸಬೇಕಲ್ಲದೇ ಬೇರೆ ದಾರಿ ಇಲ್ಲ.</p>
  <div>ಸುಖದ ಮರೀಚಿಕೆ</div>
  <p>ದುರ್ಯೋಧನನಿಂದ ತಿರಸ್ಕೃತನಾದ ವಿದುರ ಹಸ್ತಿನಾಪುರವನ್ನು ಬಿಟ್ಟು ತಾಪಸಿಯಾಗಿ ಕಾಡು ಮೇಡುಗಳಲ್ಲಿ ಅಲೆದಾಡುತ್ತಿದ್ದ. ಎಷ್ಟೋ ವರ್ಷಗಳ ಬಳಿಕ ಶ್ರೀಕೃಷ್ಣನ ಪರಮಭಕ್ತನಾದ ಉದ್ಧವ</p>
</html>
