<?xml version="1.0"?>
<html>
  <div>ಅಧ್ಯಾಯ ಮೂರು</div>
  <div>ಚಿಂತೆಯ ಚಿತೆಯಿಂದ ಪಾರಾಗಿ</div>
  <div><span class="en">U0úrÈ।ælj</span>(ಎಂದರೆ ಚಿಂತಾಕ್ರೋಶಭಯೋದ್ವೇಗವು) ನಿಮ್ಮ ರಕ್ತಸಂಚಾರ ಜೀರ್ಣಾಂಗ ವ್ಯೂಹ ಹಾಗೂ ನರಮಂಡಲಗಳ ಮೇಲೆ ತನ್ನ ಮಾರಕ ಪ್ರಭಾವವನ್ನುಂಟುಮಾಡಿ ನಿಮ್ಮ ಆರೋಗ್ಯವನ್ನು ಹದಗೆಡಿಸೀತು. ಕಠಿಣ ಪರಿಶ್ರಮದಿಂದ ಯಾರೂ ಸತ್ತುದನ್ನು ನಾನರಿಯೆ. ಆದರೆ ಚಿಂಕ್ರೋಭದಿಂದ ಕಂಗಾಲಾಗಿ ಸತ್ತುಹೋದವರು ಹಲವು ಮಂದಿ.</div>
  <div>–ಡಾ. ಚಾಲ್ಸ್R ಮೇಯೋ</div>
  <div/>
  <div>ಚಿತೆಯು ಸತ್ತ ಮನುಷ್ಯನನ್ನು ಸುಟ್ಟರೆ ಚಿಂತೆಯು ಜೀವಂತ ವ್ಯಕ್ತಿಯನ್ನು ಸುಡುತ್ತದೆ.</div>
  <div>					–ಸುಭಾಷಿತ</div>
  <div/>
  <div>ನೀನೇನು ತಿನ್ನುವಿಯೋ ಅದರಿಂದ ಹೊಟ್ಟೆಯ ಹುಣ್ಣು ಬರುವುದಿಲ್ಲ; ನಿನ್ನನ್ನೇನು ತಿನ್ನು ತ್ತಿದೆಯೋ ಅದರಿಂದಲೇ ಹೊಟ್ಟೆಯಲ್ಲಿ ಹುಣ್ಣಾಗುವುದು–ತಿಳಿ.</div>
  <div>					–ಡಾ. ಜೋಸೆಫ್ ಎಫ್. ಮೊಂಟೇಗ್</div>
  <div/>
  <div>	ಕ್ರೋಧಾದ್ಭವತಿ ಸಂಮೋಹಃ ಸಂಮೋಹಾತ್ ಸ್ಮೃತಿ ವಿಭ್ರಮಃ ।<br/>	ಸ್ಮೃತಿಭ್ರಂಶಾದ್ಬುದ್ಧಿನಾಶೋ ಬುದ್ಧಿನಾಶಾತ್ ಪ್ರಣಶ್ಯತಿ ॥</div>
  <div>					–ಭಗವದ್ಗೀತಾ</div>
  <div/>
  <div>ಭಯವು ಸುಪ್ತಮನಸ್ಸಿನಲ್ಲಿ ಊಹಾತೀತ ರೀತಿಯಲ್ಲಿ ತಳಮಳವನ್ನುಂಟುಮಾಡಿ, ತನು ಮನಗಳ ಸಮತೋಲನವನ್ನೇ ಹಾಳುಗೆಡವಿ ವ್ಯಕ್ತಿಯ ಸರ್ವನಾಶಕ್ಕೆ ಕಾರಣವಾಗುತ್ತದೆ. ವಿವೇಕಯುತ ಪ್ರಜ್ಞೆಯನ್ನು ಬೆಳೆಸಿಕೊಳ್ಳುವುದರಿಂದಷ್ಟೇ ಸುಪ್ತಮನಸ್ಸಿನಲ್ಲಿ ಬೇರೂರಿರುವ ಭಯದ ದುರ್ಬೀಜವನ್ನು ಕಿತ್ತೆಸೆಯಬಹುದೇ ಹೊರತು, ಬೇರಾವ ಮಾನಸಿಕ ಒತ್ತಡ ದಿಂದಲೂ ಖಂಡಿತ ಸಾಧ್ಯವಿಲ್ಲ.</div>
  <div>–ಕ್ರಿಶ್ಚಿಯನ್ ಡಿ. ಲಾರ್ಸನ್</div>
  <div/>
  <div>ಶೆsಶಿnಹಿssmಹಿn ೆಯಿಾ ಸಿಾ nಾt knಾೆ ಯಿಾೆ tಾ ಳಿಶಿಜ್ಞಿಯಿt ೆಾೂೂೄ ಸಿಶಿಹಿ ೄಾೆnಜ್ಞಿ.</div>
  <div>
    <span class="en">					–Dr. Alexis Carrel</span>
  </div>
  <div/>
  <div><span class="en">To fear disease, failure or trouble is to sow seeds in the subconscious field that will bring forth a harvest of diseased conditions, troubled thoughts, confused mental states and</span> mಶಿsಸಿಶಿೂಹಿಷಿtಹಿಸಿ ವಿಷಿtಶಿಾns ಶಿn ಲಿಾಸಿೄ ವಿnಸಿ mಶಿnಸಿ.<br/>ಗಿಾ ೂಹಿmಾಬಿಹಿ ವಿnೄ ೊಾnಜ್ಞಿ ಶಿmಿೂಹಿssಶಿಾn ಳಿೂಾm tಯಿಹಿ sೆಲಿಷಿಾnsಷಿಶಿಾೆs, tಯಿಹಿ ಾಿಿಾsಶಿtಹಿ ಷಿಾೂೂಹಿಷಿt ಶಿmಿೂಹಿssಶಿಾn mೆst ಲಿಹಿ mವಿಸಿಹಿ ಶಿn ಶಿts ಿlವಿಷಿಹಿ. ವ್ ೊಾnಜ್ಞಿ ಶಿmಿೂಹಿssಶಿಾn ಷಿವಿnnಾt ಲಿಹಿ ೂಹಿmಾಬಿಹಿಸಿ ಲಿೄ mಹಿntವಿl ಳಿಾೂಷಿಹಿ, ೂಹಿsಶಿstವಿnಷಿಹಿ ಾೂ ಸಿಹಿnಶಿವಿlದ್ ಿೂಾಸಿೆಷಿಹಿ tಯಿಹಿ ೂಶಿಜ್ಞಿಯಿt ಶಿmಿೂಹಿssಶಿಾn ವಿnಸಿ tಯಿಹಿ ೊಾnಜ್ಞಿ ಶಿmಿೂssಶಿಾn ೆಶಿll ಷಿಹಿವಿsಹಿ tಾ ಹ್ಕಿಶಿst.</div>
  <div>					ಷ್ಯಿೂಶಿstಶಿವಿn ಸ್. ಣವಿೂsಾn</div>
  <div/>
  <div>ಗಿಯಿಹಿ sಹಿಷಿೂಹಿt ಾಳಿ ಲಿಹಿಶಿnಜ್ಞಿ mಶಿsಹಿೂವಿಲಿlಹಿ ಶಿs tಾ ಯಿವಿಬಿಹಿ tಯಿಹಿ lಹಿಶಿsೊಹಿ tಾ ಲಿಾtಯಿಹಿೂ ವಿಲಿಾೆt ೆಯಿಹಿtಯಿಹಿೂ ೄಾೆ ವಿೂಹಿ ಯಿವಿಿಿೄ ಾೂ nಾt.</div>
  <div>					ಶ್ಹಿmವಿೂಸಿ ಖಿಯಿವಿೆ</div>
  <div/>
  <div>ಗಿೂೆಹಿ ಿಹಿವಿಷಿಹಿ ಾಳಿ mಶಿnಸಿ ಷಿಾmಹಿs ಳಿೂಾm ವಿಷಿಷಿಹಿಿtಶಿnಜ್ಞಿ tಯಿಹಿ ೆಾೂst.</div>
  <div>					ಣಶಿn ರಿೆtವಿnಜ್ಞಿ</div>
  <div/>
  <div>ಗಿಯಿಹಿ ಜ್ಞಿೂಹಿವಿtಹಿst mಶಿstವಿkಹಿ ಿಯಿೄsಶಿಷಿಶಿವಿns mವಿkಹಿ ಶಿs tಯಿವಿt tಯಿಹಿೄ ವಿttಹಿmಿt tಾ ಷಿೊಹಿ tಯಿಹಿ ಲಿಾಸಿೄ ೆಶಿtಯಿಾೆt ವಿttಹಿmಿtಶಿnಜ್ಞಿ tಾ ಷಿೊಹಿ tಯಿಹಿ mಶಿnಸಿ. ರಿಹಿt tಯಿಹಿ mಶಿnಸಿ ವಿnಸಿ ಲಿಾಸಿೄ ವಿೂಹಿ ಾnಹಿ ವಿnಸಿ sಯಿಾೆlಸಿ nಾt ಲಿಹಿ tೂಹಿವಿtಹಿಸಿ sಹಿಿವಿೂವಿtಹಿlೄ.</div>
  <div>					ಲlವಿtಾ</div>
  <div>ಚಿಂತೆಗೊಂದು ಬೊಂತೆ ಕಟ್ಟಿ</div>
  <p>ವೈಜ್ಞಾನಿಕಯುಗದ ವೇಗ ಅವಸರ ಗೊಂದಲಗಳ ಮಧ್ಯದಲ್ಲಿ ಬದುಕುವ ನಾವು, ರಾಜ ಕೀಯದ ರಾಗದ್ವೇಷಗಳ ಜಾಲದಲ್ಲಿ ಸಿಕ್ಕಿಕೊಂಡಿದ್ದೇವೆ. ಬದುಕಿಗಾಗಿ, ಧನಾರ್ಜನೆಗಾಗಿ ಕೊರಳಿರಿ ಯುವ ತೀವ್ರ ಸ್ಪರ್ಧೆಯ ಸುಳಿಯಲ್ಲಿ ಸುತ್ತುತ್ತಿದ್ದೇವೆ. ವಿಭಿನ್ನ ಜಾತಿ ಮತ ಪಥ ಪಂಥ ಪಕ್ಷ ಪಂಗಡಗಳೊಳಗಿನ ಗುಪ್ತ ವ್ಯಕ್ತ ವಿದ್ವೇಷ ಭಾವನೆಗಳ ಪ್ರವಾಹದಲ್ಲಿ ತೇಲುತ್ತಿದ್ದೇವೆ. ಮೌಲ್ಯ ಗಳ ಕುಸಿತ, ಸಂಕುಚಿತ ಸ್ವಾರ್ಥತೆ ಹಾಗೂ ನೈತಿಕ ಅಧಃಪತನಗಳನ್ನು ಸರ್ವತ್ರ ಕಾಣುತ್ತಿದ್ದೇವೆ. ಇಂಥ ಪರಿಸ್ಥಿತಿಯಲ್ಲಿ ಜನರು ತಮ್ಮ ಆಂತರಿಕಶಾಂತಿಯನ್ನೂ, ಸಮತೋಲವನ್ನೂ, ಚಿತ್ತ ಸ್ವಾಸ್ಥ್ಯವನ್ನೂ ಕಾಪಾಡಿಕೊಳ್ಳುವ ವಿಧಾನವನ್ನು ತಿಳಿಯದಿದ್ದರೆ ಚಿಂಕ್ರೋಭ ಪೀಡಿತರಾಗಿ ನರ ಮಂಡಲದ ದೌರ್ಬಲ್ಯ ಹಾಗೂ ನಾನಾ ತೆರನಾದ ಮಾನಸಿಕ ದೈಹಿಕ ವ್ಯಾಧಿಗ್ರಸ್ತರಾಗುವುದು ಖಂಡಿತ ಎಂಬುದು ತಜ್ಞರ ಪ್ರಯೋಗ ಪರಿಶೀಲನೆಗಳಿಂದ ವ್ಯಕ್ತವಾದ ಸತ್ಯ.</p>
  <p>ದಿನದಿನವೂ, ಚಿಂಕ್ರೋಭವನ್ನು ಹನಿಹನಿಯಾಗಿ ಪುಟ್ಟಪುಟ್ಟ ಕಂತುಗಳಲ್ಲಿ ಸಂಗ್ರಹಿಸುತ್ತ ಗಂಡಾಂತರ ದಟ್ಟೈಸಿದಾಗ ಅಥವಾ ವ್ಯಾಧಿ ತೀವ್ರವಾದ ಮೇಲೆ ವೈದ್ಯರ ಬಳಿ ಓಡುವುದಕ್ಕಿಂತ ರೋಗವೇ ಬರದಂತೆ ಕೆಲವು ತಥ್ಯಗಳನ್ನು ತಿಳಿದುಕೊಂಡು ನಿಯಮ ಪಾಲಿಸುತ್ತಲಿರುವುದೇ ಉಚಿತವಲ್ಲವೇ? ಮನೆಗೆ ಬೆಂಕಿ ಬಿದ್ದ ಮೇಲೆ ಬಾವಿ ತೋಡ ಹೊರಟವನ ಕತೆಯಂತೆ ಆಗ ಬಾರದು ನಮ್ಮ ಪಾಡು! ಹಾಗಾಗಿಯೇ ಹೇಳುವುದು ನಿಮ್ಮ ಚಿಂತೆಗಿಂದೇ ಬೊಂತೆ ಕಟ್ಟಿ ಎಂದು.</p>
  <div/>
  <div>ಚಿಂತೆಯ ಪಾಶ</div>
  <p>ಆತ್ಮೀಯನೊಬ್ಬ ತನ್ನ ಬದುಕಿನಲ್ಲಿ ಅನುಭವಿಸಿದ್ದ ವಿಚಿತ್ರ ಬೇನೆಯ ಬಗ್ಗೆ ಒಮ್ಮೆ ವಿವರಿ ಸಿದ್ದ. ಕೆಲವು ದಿನಗಳ ಹಿಂದೆ ಇದ್ದಕ್ಕಿದ್ದಂತೆ ಆತನಿಗೆ ತಲೆತಿರುಗು, ಜೊತೆಗೆ ವಾಂತಿ ಪ್ರಾರಂಭ ವಾಯಿತು. ಎದ್ದು ನಿಂತೊಡನೆಯೇ ತಲೆ ಸುತ್ತತೊಡಗಿ ವಾಂತಿಯಾಗುತ್ತಿತ್ತು. ಚಿಕಿತ್ಸೆ ನಡೆಯಿತಾ ದರೂ ಬೇನೆ ವಾಸಿಯಾಗಲಿಲ್ಲ. ಆದರೆ ಮುಂದೊಂದು ದಿನ ವೈದ್ಯರಿಗೆ ಸವಾಲಾಗಿದ್ದ ಆ ಕಾಯಿಲೆ ತನ್ನಿಂದ ತಾನಾಗಿಯೇ ದೂರವಾಯಿತೆಂದರೆ ಆಶ್ಚರ್ಯವೆನಿಸದೆ?</p>
  <p>ಹೌದು, ಅದು ಚಿಂಕ್ರೋಭದ ಪೀಡೆ. ಆತನ ಗೆಳೆಯ ಅಪಘಾತಕ್ಕೀಡಾಗಿ ಆಸ್ಪತ್ರೆ ಸೇರಿದ ಸುದ್ದಿ ಕೇಳುತ್ತಲೇ ಆ ಬೇನೆ ಕಾಣಿಸಿಕೊಂಡಿತ್ತು. ಆತ ಪ್ರಾಣಾಪಾಯದಿಂದ ಪಾರಾದ ವಿಚಾರ ದೃಢವಾಗುತ್ತಲೇ ಆ ಬೇನೆ ನಿವಾರಣೆಯಾಗಿತ್ತು. ಅಂದರೆ ಈ ಸ್ನೇಹಿತರಲ್ಲಿ ಅಂಥ ಅನ್ಯೋನ್ಯ ಭಾವ ಸಂಬಂಧ ಎಂದು ಅರ್ಥವೇ? ಅಲ್ಲ. ಆ ಸ್ನೇಹಿತನ ಒತ್ತಾಯಕ್ಕೆ ಕಟ್ಟುಬಿದ್ದು ಆತ ಬ್ಯಾಂಕಿನಿಂದ ತೆಗೆದ ಭಾರೀ ಸಾಲಕ್ಕೆ ಈತ ಜಾಮೀನು ಹಾಕಿದ್ದ. ಆತ ಸಾವನ್ನಪ್ಪಿದರೆ ತನ್ನ ಗತಿ ಏನೆಂಬ ಆಘಾತವೇ ಅವನಲ್ಲಿ ತಲೆ ತಿರುಗು ಹುಟ್ಟಿಸಿ ವಾಂತಿ ಬರಿಸಿತ್ತು. ಸ್ನೇಹಿತನ ಚೇತರಿಕೆ ಇವನನ್ನು ಚೇತರಿಸುವಂತೆ ಮಾಡಿತಷ್ಟೇ. ಚಿಂತೆಯ ಪಾಶದ ವೈಖರಿ ನೋಡಿದಿರಾ?</p>
  <p>ಆದಿಕವಿ ವಾಲ್ಮೀಕಿ ಎನ್ನುವಂತೆ, ‘ಕೆರಳಿದ ಸರ್ಪವು ಬಾಲಕನನ್ನು ಕಚ್ಚಿಕೊಲ್ಲುವಂತೆ ಚಿಂತೆಯು ಮನಸ್ಸನ್ನು ಮುತ್ತಿ ಮನುಷ್ಯನನ್ನೇ ನಾಶಮಾಡುತ್ತದೆ. ಯಾರು ಶೋಕಾಕುಲನೂ, ಚಿಂತಾಕ್ರಾಂತನೂ, ನಿರುತ್ಸಾಹಿಯೂ ಆಗಿರುವನೋ ಅವನ ಎಲ್ಲ ಕಾರ್ಯಗಳೂ ಹಾಳಾಗುತ್ತವೆ. ಅವನು ಬಹಳ ವಿಪತ್ತಿಗೀಡಾಗಿ ನರಳಬೇಕಾಗುತ್ತದೆ.’</p>
  <div>ಕಾರ್ಯಭಾರ-ತಲೆಭಾರ</div>
  <p>ಅನಂತರಾವ್ ಒಂದು ದೊಡ್ಡ ಔದ್ಯಮಿಕ ಸಂಸ್ಥೆಯಲ್ಲಿ ಸಹಾಯಕ ಮ್ಯಾನೇಜರ್ ಆಗಿ ಕೆಲಸ ಮಾಡಿದವರು. ಅವರು ಒಳ್ಳೆಯ ಕೆಲಸಗಾರರೆಂದೂ, ಹಿರಿಯರಿಗೆ ವಿಧೇಯರೆಂದೂ ಹೆಸರು ಪಡೆದವರು. ಜನಪ್ರಿಯತೆ ಜನಾದರಣೆ ಪಡೆದ ಆ ವ್ಯಕ್ತಿಯೇ ಬಡ್ತಿಯಾಗಿ ಇದೀಗ ಮ್ಯಾನೇಜರ್ ಆಗಿ ನೇಮಕಗೊಂಡಿದ್ದಾರೆ. ಅವರ ಕೈ ಕೆಳಗೆ ಸುಮಾರು ಮುನ್ನೂರು ಮಂದಿ ಸಹಾಯಕರೂ ಸಿಬ್ಬಂದಿ ವರ್ಗದವರೂ ಇದ್ದಾರೆ. ಅವರು ಮ್ಯಾನೇಜರ್ ಸ್ಥಾನವನ್ನು ಅಲಂಕರಿಸಿ ಸುಮಾರು ಹದಿನೈದು ದಿನಗಳಾಗಿವೆಯಷ್ಟೆ. ಹೃದಯದ ಅತಿಯಾದ ಬಡಿತ, ಭಯಸಂಕಟಗಳಿಂದ ರಾತ್ರಿ ಯಲ್ಲಿ ಗಂಟೆಗಳ ಕಾಲ ಎಚ್ಚೆತ್ತು ಸುಮ್ಮನೆ ಕುಳಿತಿರುತ್ತಾರೆ.</p>
  <p>ಡಾಕ್ಟರರನ್ನು ಕಂಡು ಮಾತಾನಾಡಿದಾಗ ತಿಳಿದುಬಂದ ಸಂಗತಿ ಇದು: ಮ್ಯಾನೇಜರ್ ಆಗಿ ಜವಾಬ್ದಾರಿ ಸ್ಥಾನದ ಕಾರ್ಯನಿರ್ವಹಣೆ ಅವರಿಗೆ ದೊಡ್ಡ ಭಾರವೆನಿಸಿದೆ. ಸಮಸ್ಯೆಗಳಿಗೆ ಪರಿಹಾರ ನಿಷ್ಕರ್ಷೆ ಮಾಡುವಾಗ, ಕೆಲವೊಂದು ಕಾರ್ಯನೀತಿ ನಿರ್ಧರಿಸುವಾಗ, ಸಹಾಯಕರ ತರ್ಕಕುತರ್ಕ ಗಳನ್ನು ಎದುರಿಸುವಾಗ, ಅವರಿಗೆ ವಿಪರೀತ ಬೇಸರ ಬಳಲಿಕೆಯಾಗುತ್ತದೆ. ಕಿರಿಯರು ತನ್ನ ತೀರ್ಮಾನಗಳನ್ನು ಒಪ್ಪುವಂತೆ ಮಾಡಿ ಅವರು ಸರಾಗವಾಗಿ ಕೆಲಸ ಮಾಡುವಂತೆ ಪ್ರೇರಿಸಲು ಸಾಧ್ಯವಾಗುತ್ತಿಲ್ಲ. ಆದರೆ ಎದೆ ಬಡಿತ ನಿದ್ರಾಹೀನತೆಗಳು ಮಾನಸಿಕ ತಳಮಳದಿಂದ ಎಂಬು ದನ್ನು ಅವರು ಒಪ್ಪುತ್ತಿಲ್ಲ. ತಜ್ಞರ ಅಭಿಪ್ರಾಯದ ಪ್ರಕಾರ ಅದು ಮಾನಸಿಕ ಮೂಲವಾದ ತೊಂದರೆಯೆ.</p>
  <p>ಅಂತೂ ತಜ್ಞರ ಸಲಹೆಯಂತೆ ಅವರು ಕೆಲ ಕಾಲ ರಜೆ ತೆಗೆದುಕೊಂಡರು. ಅದೃಷ್ಟವಶಾತ್ ಅವರು ರಜೆಯ ಮೇಲಿದ್ದಾಗ ಇನ್ನೊಬ್ಬ ದಕ್ಷ ಸಹಾಯಕ ಆಫೀಸರ್ ಅವರ ಕೆಲಸವನ್ನು ನಿರ್ವಹಿ ಸಿದರು. ಮ್ಯಾನೇಜರ್ ರಜೆಯಿಂದ ಹಿಂದಿರುಗಿದ ಮೇಲೆ ಈ ನೂತನ ಆಫೀಸರ್ ಮ್ಯಾನೇಜರಿಗೆ ಅಸಾಧ್ಯವೆನಿಸಿದ ಜವಾಬ್ದಾರಿಯ ನಿರ್ವಹಣೆಗಳನ್ನು ದಕ್ಷತೆಯಿಂದ ತಾನೇ ನೆರವೇರಿಸಿ ಅವರ ತಲೆಭಾರ ಕಡಿಮೆ ಮಾಡಿದ. ಪರಿಣಾಮವಾಗಿ ಮ್ಯಾನೇಜರ್ ಆ ಬಳಿಕ ಹೃದಯದ ಅತಿ ಬಡಿತ, ನಿದ್ರಾಹೀನತೆ ಮೊದಲಾದ ತೊಂದರೆಗಳಿಂದ ಮುಕ್ತರಾದರು. ಡಾ. ಅಲೆಕ್ಸಿಸ್ ಕೆರೆಲ್ರ ಮಾತು –‘ಚಿಂತೆಯನ್ನು ದೂರಕ್ಕೆಸೆಯಲರಿಯದ ವ್ಯಾಪಾರೋದ್ಯಮಿಗಳು ಯೌವನದಲ್ಲೇ ಸಾವನ್ನಪ್ಪು ತ್ತಾರೆ’–ಅದೆಷ್ಟು ಅರ್ಥಗರ್ಭಿತ!</p>
  <div>ಮೂಕವೇದನೆ</div>
  <p>ಸಂಸ್ಕೃತಿ ಸಂಪ್ರದಾಯ, ನಯನಾಜೂಕುಗಳನ್ನು ನೆಚ್ಚಿಕೊಂಡ ಕುಟುಂಬದಿಂದ ಬಂದ ಒಳ್ಳೆಯ ಹುಡುಗಿ ಸುಜಾತಾ. ತುಂಬ ಓದಿಕೊಂಡವಳು ಕೂಡ. ಅವಳ ಪತಿಯೂ ಉನ್ನತ ತಾಂತ್ರಿಕ ಪರೀಕ್ಷೆಗಳನ್ನು ಪಾಸು ಮಾಡಿದ ಮೇಧಾವಿ. ಕೈ ತುಂಬ ಸಂಬಳ ಬರುವ ಉದ್ಯೋಗ ಅವನಿಗೆ. ಮದುವೆಯಾದ ಹೊಸದರಲ್ಲೇ ಆತ ಕುಡಿತದ ಚಟಕ್ಕೆ ಬಲಿಯಾಗಿದ್ದಾನೆ ಎಂಬುದನ್ನು ಆಕೆ ತಿಳಿದಳು. ತನ್ನ ದುರದೃಷ್ಟವನ್ನು ಹಳಿದುಕೊಂಡರೂ ಧೃತಿಗೆಡದೆ ಆತನನ್ನು ಆ ಚಟದಿಂದ ಬಿಡಿಸಲು ಹೆಚ್ಚು ಕಡಿಮೆ ಎರಡು ವರ್ಷಗಳ ಕಾಲ ಅವಳು ಸಜ್ಜನಿಕೆಯಿಂದ ಬಿಡದೆ ಯತ್ನಿಸಿದ್ದಳು. ತಾಯಿಯ ಒತ್ತಾಯಕ್ಕೆ ಮಣಿದು ಪೂಜೆ ಪ್ರಾರ್ಥನೆ ಮಾಡಿದ್ದಳು. ಹರಕೆಯನ್ನೂ ಹೊತ್ತಿದ್ದಳು. ಪ್ರಯೋಜನವಾಗಲಿಲ್ಲ. ನೆರೆಹೊರೆಯವರು ತನ್ನ ಪತಿಯನ್ನು ನಿಂದಿಸುವುದನ್ನೂ, ತಿರಸ್ಕಾರ ದೃಷ್ಟಿಯಿಂದ ನೋಡುವುದನ್ನೂ ಸಾಕಷ್ಟು ಕಂಡು ಕೇಳಿ ನೊಂದಿದ್ದಳು. ಆತ ದಿನವೂ ಕುಡಿದು ಬಂದು, ಮನೆಯಲ್ಲಿ ವ್ಯರ್ಥಾಲಾಪ ಮಾಡಿ ಅರೆಹುಚ್ಚನಂತೆ ವರ್ತಿಸಿದಾಗ ಅವಳ ಹೊಟ್ಟೆ ಸಂಕಟವನ್ನು ದೇವರಿಗೇ ಹೇಳಬೇಕು! ದಿನದಿನವೂ ಪತಿಯ ದುಃಸ್ಥಿತಿಯನ್ನು ಅಸಹಾಯಕಳಾಗಿ ನೋಡುತ್ತಲಿದ್ದ ಅವಳ ಮನಸ್ಸನ್ನು ನಿರಾಸೆಯ ಕಾರ್ಮೋಡ ಕವಿಯಿತು. ಭವಿಷ್ಯದ ಭರವಸೆಯ ಕಲ್ಪನೆ ನುಚ್ಚುನೂರಾಯಿತು. ಆಕೆ ಯಾವ ಕೆಲಸವನ್ನೂ ಉತ್ಸಾಹದಿಂದ ಮಾಡಲಾರದಾದಳು. ಕೂತರೆ ನಿಂತರೆ ಬಳಲಿಕೆ ಸುಸ್ತು, ಮನೆಗೆಲಸವೆಲ್ಲ ಅಸ್ತವ್ಯಸ್ತ. ವಿಪರೀತ ಮರೆವು. ಬೆಳಿಗ್ಗೆ ನಿದ್ದೆಯಿಂದೇಳುವಾಗಲೇ ಮೈಕೈ ನೋವು, ಬಳಲಿಕೆ! ಯಾಕೆ ಹೀಗೆ? ಚಿಂತೆ ಕೊಡುವ ಬಳುವಳಿ ಅವೆಲ್ಲ. ಎಂಥ ದುರ್ಭರ ಸನ್ನಿವೇಶವನ್ನೂ ಧೈರ್ಯಸ್ಥೈರ್ಯದಿಂದ ಸ್ವೀಕರಿಸುವುದರಿಂದಷ್ಟೇ ಮನಶ್ಶಾಂತಿ ಚಿರಸ್ಥಾಯಿಯಾಗಬಲ್ಲದು. ಆದರೆ ಆ ಧೈರ್ಯ ಸ್ಥೈರ್ಯ ಬರಬೇಕು ಎಲ್ಲಿಂದ?</p>
  <div>ಉದ್ವೇಗದ ಉಪಟಳ</div>
  <p>ಮುಂಜಾನೆಯಿಂದ ಸಂಜೆಯವರೆಗೆ ಜವುಳಿ ಅಂಗಡಿಯಲ್ಲಿ ಸೇಲ್ಸ್ಮ್ಯಾನ್ ಆಗಿ ಕೆಲಸ ಮಾಡುತ್ತಿದ್ದ ಉತ್ಸಾಹೀ ತರುಣ ರಂಗ. ಒಂದು ದಿನ ಯಾರ ಚಾಡಿ ಮಾತು ಕೇಳಿಯೋ ಅಥವಾ ಸಂಶಯದಿಂದಲೋ, ಯಜಮಾನರು ಕೋಪೋದ್ರಿಕ್ತರಾಗಿ ‘ಆ ಮೂರ್ಖಕೆಲಸ ಮಾಡಿದವನು ನೀನೇ’ ಎಂದು ರಂಗನೆಡೆ ಕೈ ತೋರಿಸಿ ಕೂಗಿಕೊಂಡರು. ಯಥಾರ್ಥವಾಗಿ ಅದು ಆತನ ತಪ್ಪಾಗಿರ ಲಿಲ್ಲ. ಹಾಗಾಗಿ ತನ್ನ ಬಗ್ಗೆ ಉಂಟಾದ ತಪ್ಪು ತಿಳಿವನ್ನು ಸರಿಪಡಿಸಲು ಏನೋ ಹೇಳಹೊರಟಿದ್ದ ನಷ್ಟೆ! ಆಗಲೇ ಯಜಮಾನರು ‘ಬಾಯಿ ಮುಚ್ಚು, ಎದುರಾಡಬೇಡ, ಎಲ್ಲ ಗೊತ್ತು!’ ಎಂದು ಗುಡುಗಿದರು. ಬಂದ ಗಿರಾಕಿಗಳೆದುರಿಗೆ, ಸಹೋದ್ಯೋಗಿಗಳೆದುರಿಗೆ ರಂಗನ ಮುಖಕ್ಕೆ ಮಂಗ ಳಾರತಿಯಾಯ್ತು! ಅವನು ಈ ಅಪಮಾನವನ್ನು ಹೇಗೋ ನುಂಗಿಕೊಂಡ. ಆದರೆ ಚಡಪಡಿಸಿದ, ಗಿರಾಕಿಗಳೊಡನೆ ಅರ್ಧಕ್ಕೆ ನಿಲ್ಲಿಸಿದ ವ್ಯವಹಾರವನ್ನು ಹೇಗೋ ಮುಗಿಸಿದ. ತಲೆ ತಿರುಗಲಾರಂಭಿ ಸಿತು. ಕಣ್ಣೆದುರು ಕತ್ತಲೆ ಕವಿಯಿತು. ಕೂಡಲೇ ಕುಳಿತಿರದಿದ್ದರೆ ಅವನು ಕುಸಿದು ಬೀಳುತ್ತಿದ್ದ. ಸ್ವಲ್ಪ ನೀರು ಕುಡಿದು ಹೇಗೋ ಸಾವರಿಸಿಕೊಂಡ ! ಆತನಿಗಾದ ಮಾನಸಿಕ ಆಘಾತದ ಪರಿಣಾಮ ಇದು.</p>
  <p>ಮನಸ್ಸಿನಲ್ಲಿ ಮೂಡಿ, ಮಾಯವಾಗುವ ಯೋಚನಾ ತರಂಗಗಳು, ಭಾವನೆಗಳು ರಕ್ತ ಪ್ರವಾಹ ಹಾಗೂ ಹೃದಯದ ಆಳಕ್ಕೂ ಇಳಿಯಬಲ್ಲವು! ನಮ್ಮ ಆರೋಗ್ಯದ ಔನ್ನತ್ಯಕ್ಕೂ, ಅನಾ ರೋಗ್ಯಕ್ಕೂ ಸಂಕಟಕ್ಕೂ ಕಾರಣವಾಗಬಲ್ಲವು. ನಿಷೇಧಾತ್ಮಕ ಅಥವಾ ದುಷ್ಟ ಯೋಚನೆಗಳು ಕೆಟ್ಟ ಪರಿಣಾಮವನ್ನುಂಟು ಮಾಡಿದರೆ, ಸದಾಲೋಚನೆ, ಸದ್ಭಾವನೆಗಳು ಒಳ್ಳೆಯ ಪ್ರಭಾವವನ್ನು ಬೀರಿಯೇ ಬೀರುತ್ತವೆ ಎಂಬ ಮಾತು ಕಲ್ಪನೆಯಲ್ಲ ಅಥವಾ ಧಾರ್ಮಿಕ ಮುಖಂಡರ ಸವಕಲು ಬೋಧನೆಯಲ್ಲ, ಸಂಶೋಧನೆಗಳಿಂದ ಕಂಡುಕೊಂಡ ಸತ್ಯ!</p>
  <div>ಚಿಂತೆಯ ಹಣ್ಣು ಹೊಟ್ಟೆಯ ಹುಣ್ಣು</div>
  <p>ಸುಮಾರು 1956 ರಲ್ಲಿ ರಷ್ಯಾದೇಶದ ತಜ್ಞರು ಒಂದು ಸಂಶೋಧನೆಯನ್ನು ಕೈಗೊಂಡು ಮೇಲಿನ ಮಾತನ್ನು ಪ್ರಯೋಗದ ಮೂಲಕ ಸಾಬೀತುಪಡಿಸಿದರು. ವ್ಯಕ್ತಿಯೊಬ್ಬನ ಮನಸ್ಸಿನಲ್ಲಿ ಚಿಂತೆ ಭಯ ಉದ್ವೇಗಗಳನ್ನುಂಟುಮಾಡುವ ಯೋಚನೆ, ಭಾವನೆಗಳನ್ನು ಬಿತ್ತಿದಾಗ, ರೋಗಾಣುಗಳಿಂದ ನಮ್ಮನ್ನು ರಕ್ಷಿಸುವ ರಕ್ತಪ್ರವಾಹದಲ್ಲಿನ ಸಾವಿರದ ಆರುನೂರು ಬಿಳಿರಕ್ತ ಕಣಗಳು ನಿರ್ದಿಷ್ಟಾವಧಿಯಲ್ಲಿ ನಾಶವಾದವು. ಉತ್ಸಾಹ, ಧೈರ್ಯ, ಸಂತೋಷಗಳನ್ನುಂಟು ಮಾಡುವ ಭಾವನೆಗಳನ್ನು ಹರಿಯಗೊಟ್ಟಾಗ, ಸಾವಿರದ ಐನೂರರಷ್ಟು ಬಿಳಿ ರಕ್ತಕಣಗಳು ವೃದ್ಧಿ ಯಾದವು! ಚಿಂತಾಕ್ರೋಶ ಭಯೋದ್ವೇಗಗಳಿಂದ ನಮ್ಮ ಆರೋಗ್ಯಕ್ಕೆ ನಾವೇ ಕಲ್ಲುಹಾಕಿಕೊಳ್ಳು ತ್ತೇವೆ.</p>
  <p>ಹೊಟ್ಟೆಹುಣ್ಣಿನ ರೋಗ ಆಗಾಗ ಉಲ್ಬಣಗೊಳ್ಳುವುದು ಮಾನಸಿಕವಾದ ಚಿಂತೆ ಭಯೋದ್ವೇಗ ಗಳ ಏರುಪೇರುಗಳಿಂದ ಎಂದು ಮೇಯೋ ಕ್ಲಿನಿಕ್ನ ಡಾ. ಆಲ್ವಾರಿಸ್ ಹೇಳಿದರು. ಅವರ ಈ ಘೋಷಣೆಗೆ ಆಧಾರ ಆ ಕ್ಲಿನಿಕ್ನಲ್ಲೇ ನಡೆದ ಪ್ರಯೋಗಗಳು.</p>
  <p>ಅವರು ಹೊಟ್ಟೆಯ ನೋವಿನ ರೋಗಗಳಿಂದ ನರಳುವ ಹದಿನೈದು ಸಹಸ್ರ ರೋಗಿಗಳನ್ನು ಪರೀಕ್ಷೆಗೊಳಪಡಿಸಿದರು. ಅವರೆಲ್ಲರ ನರಳಾಟದ ಕಾರಣವನ್ನೂ ಕಂಡುಹಿಡಿದರು. ಅವರಲ್ಲಿ ಸುಮಾರು ಹನ್ನೆರಡು ಸಾವಿರ ಮಂದಿಯ ನರಳಾಟಕ್ಕೆ ಕಾರಣ ಮಾನಸಿಕ-ಮೂಲವಾದದ್ದೆಂದು ತಿಳಿಯಿತು. ಆಹಾರ-ನೀರುಗಳ ದೋಷ, ವಾತಾವರಣದ ಮಾಲಿನ್ಯ, ಸಾಂಕ್ರಾಮಿಕ ರೋಗಾಣು ಗಳ ಪ್ರಸಾರ–ಇವು ಅವರ ಅನಾರೋಗ್ಯಗದ ಕಾರಣಗಳಾಗಿರಲಿಲ್ಲ. ಮನಸ್ಸಿನ ಏರುಪೇರುಗಳು –ಎಂದರೆ ಭಯ, ಚಿಂತೆ, ದ್ವೇಷ, ಮತ್ಸರ, ಅತಿಯಾದ ಸ್ವಾರ್ಥಪರತೆ, ಪರಿಸ್ಥಿತಿಯೊಂದಿಗೆ ಹೊಂದಿಕೊಳ್ಳಲಾಗದ ಚಡಪಡಿಕೆ–ಇವುಗಳು ಮಾಡಿದ ದುಷ್ಪರಿಣಾಮದ ಅನಾಹುತವೇ ಅವರ ಹೊಟ್ಟೆಯ ನೋವಿಗೆ ಕಾರಣವೆಂದು ಸಾಬೀತಾಯಿತು.</p>
  <p>ಇಪ್ಪತ್ತು ವರ್ಷಗಳ ಕಾಲ ಅಸಂಖ್ಯ ರೋಗಿಗಳನ್ನು ಉಪಚರಿಸಿ ಅವರ ಬದುಕನ್ನು ಅಧ್ಯಯನ ಮಾಡಿ ಚಿಂತಾಕ್ರೋಶಭಯೋದ್ವೇಗಗಳಿಂದ ಉಂಟಾಗುವ ಹಾನಿಯನ್ನು ಪರಿಶೀಲಿಸಿ, ಅವು ಗಳಿಂದ ಬಿಡಿಸಿಕೊಳ್ಳುವ ವಿಧಾನವನ್ನು ತಿಳಿಸಿ ಉಪಕರಿಸಿದವರು ಅಮೇರಿಕದ ಡಾ. ಜಾನ್ ಎ. ಷಿಂಡ್ಲರ್. ಅವರು ಹೇಳುವಂತೆ ನಮ್ಮ ನರಳಾಟಕ್ಕೆ ಕಾರಣವಾದ ರೋಗಗಳಲ್ಲಿ ನೂರರಲ್ಲಿ ಐವತ್ತರಷ್ಟು, ಚಿಂತಾಕ್ರೋಶಭಯೋದ್ವೇಗಗಳಿಂದಲೇ ಉಂಟಾಗುತ್ತವೆ.* ನಮ್ಮಲ್ಲಿ ಬಹು ಮಂದಿ ನಾನಾ ತೆರನಾದ ತೊಂದರೆ ತಾಪತ್ರಯಗಳ ಮಧ್ಯದಲ್ಲಿ ಸಿಲುಕಿಕೊಂಡಿದ್ದರೂ, ಚಿಂತೆ ಭಯೋದ್ವೇಗಗಳು ದೈಹಿಕ ಮಾನಸಿಕ ಆರೋಗ್ಯವನ್ನು ಹೇಗೆ ನಾಶಮಾಡುವುವು ಎಂಬುದನ್ನು ಅರಿಯರು. ನಮ್ಮ ಬದುಕು ಉತ್ಸಾಹ, ಧೈರ್ಯ, ಕಾರ್ಯ ಕುಶಲತೆ, ಆನಂದ–ಇವುಗಳ ಚಿಲುಮೆಯಾಗಿರಬೇಕಾದರೆ ನಾವು ಆ ಬಗ್ಗೆ ಜಾಗ್ರತರಾಗಬೇಕು.</p>
  <div>ರೋಗಕ್ಕೆ ಮದ್ದು, ರೋಗಿಗೆ ಮುದ್ದು</div>
  <p>ರೋಗಿಯೊಬ್ಬ ವೈದ್ಯರ ಬಳಿ ಬಂದು ತನ್ನ ತೊಂದರೆಯನ್ನು ಹೇಳಿಕೊಂಡನೆನ್ನಿ. ವೈದ್ಯರು ಅವನನ್ನು ಪರಿಶೀಲಿಸಿ ಅದು ಮಾನಸಿಕ ಏರಿಳಿತಗಳಿಂದ ಉಂಟಾದ ತೊಂದರೆ ಎಂದು ತಿಳಿದು ಕೊಂಡರೂ ಅದನ್ನು ಹೇಳಲಾರರು. ಏಕೆಂದರೆ ‘ಇದೆಲ್ಲ ಮಾನಸಿಕತೊಂದರೆ–ಸೈಕಲಾಜಿಕಲ್– ಔಷಧವೇನೂ ಬೇಕಿಲ್ಲ. ಸ್ವಲ್ಪ ರಿಲ್ಯಾಕ್ಸ್ ಮಾಡಿಕೊಂಡು ಶಾಂತಚಿತ್ತರಾಗಿರಿ, ಉದ್ವೇಗ ರಾಗ ದ್ವೇಷಗಳನ್ನು ಕಡಿಮೆ ಮಾಡಿ’ ಎಂದು ಸಮಾಧಾನಮಾಡಿದರೆ ರೋಗಿಗೆ ಹೇಗನ್ನಿಸಬಹುದು? ರೋಗಿ ತಪ್ಪುತಿಳಿದುಕೊಳ್ಳುತ್ತಾನೆ. ಕೋಪಿಸಿಕೊಳ್ಳಲೂಬಹುದು. ‘ಔಷಧ ಕೊಡುವುದನ್ನು ಬಿಟ್ಟು ಇವನೇನೋ ತತ್ತ್ವಜ್ಞಾನ ಹೇಳ ಹೊರಟನಲ್ಲ–ಇವನೆಂಥ ಡಾಕ್ಟರ್!’ ಎನ್ನಿಸಬಹುದು. ಆಗ ಆತ ಇನ್ನೊಬ್ಬ ಡಾಕ್ಟರರನ್ನು ಸಮೀಪಿಸಬಹುದು. ಆದುದರಿಂದ ರೋಗವನ್ನು ಮಾತ್ರವಲ್ಲ, ರೋಗಿಯನ್ನೂ ಚಿಕಿತ್ಸೆಗೊಳಪಡಿಸುವ ಕಾರ್ಯವನ್ನು ವೈದ್ಯರು ಕೈಗೊಳ್ಳಬೇಕಾಗಿದೆ. ರೋಗಕ್ಕೆ ಮದ್ದನ್ನು ಕೊಡುವುದರ ಜೊತೆಗೆ ರೋಗಿಯನ್ನು ಮುದ್ದಿನಿಂದ ನೋಡಿದರೆ ಚಿಕಿತ್ಸೆ ಬೇಗ ಫಲಕಾರಿ ಆಗುತ್ತದೆ. ಪ್ಲೇಟೋ ಎಂದಂತೆ ವೈದ್ಯರು ದೇಹ ಮತ್ತು ಮನಸ್ಸುಗಳನ್ನು ಒಂದಾಗಿ ಪರಿಗಣಿಸಿ ನೀಡಿದ ಚಿಕಿತ್ಸೆ ಮಾತ್ರವೇ ಫಲಪ್ರದವಾಗುತ್ತದೆ.</p>
  <p>ರೋಗಿಯ ಕೌಟುಂಬಿಕ ಹಾಗೂ ಸಾಮಾಜಿಕ ಆರ್ಥಿಕ ಪರಿಸ್ಥಿತಿ, ಆತನ ನಂಬಿಕೆ, ದೃಷ್ಟಿಕೋನ, ಬಾಲ್ಯದ ಅನುಭವಗಳು, ವಿದ್ಯಾಭ್ಯಾಸ, ಮಿತ್ರರು–ಇತ್ಯಾದಿಗಳನ್ನು ಸರಿಯಾಗಿ ತಿಳಿದುಕೊಂಡು, ಅವನಿಗೆ ಅರ್ಥವಾಗುವ ರೀತಿಯಲ್ಲಿ ಸದ್ಯದ ಪರಿಸ್ಥಿತಿಗೆ ಕಾರಣವೇನೆಂಬುದನ್ನು ಮೊದಲು ತಿಳಿಸಿಕೊಟ್ಟು ದೀರ್ಘಕಾಲದಿಂದ ಬೆಳೆಸಿಕೊಂಡು ಬಂದ ನಿಷೇಧಾತ್ಮಕವಾದ ಭಾವನಾವೈಪರೀತ್ಯ ಗಳನ್ನು ದೂರ ಮಾಡಲು ರಚನಾತ್ಮಕವಾದ ಭಾವನೆಗಳನ್ನು ಹೇಗೆ ರೂಢಿಸಿಕೊಳ್ಳಬೇಕೆಂಬುದನ್ನು ಹೇಳಿ ಮಾರ್ಗದರ್ಶನ ಮಾಡಿದರೆ ಅದನ್ನು ಸರಿಯಾದ ಚಿಕಿತ್ಸಾ ವಿಧಾನವೆನ್ನಬಹುದು. ಇದನ್ನು ಯುಕ್ತ ಮನೋರೋಗ ಚಿಕಿತ್ಸಾವಿಧಾನ <span class="en">(Adequate Psychotherapy)</span> ಎನ್ನುತ್ತಾರೆ. ಆದರೆ ಈ ವಿಧಾನವನ್ನು ಅನುಸರಿಸಲು ಸಮಯವೆಷ್ಟು ಬೇಕು ಬಲ್ಲಿರಾ? ಒಬ್ಬ ರೋಗಿಯನ್ನು ಪರಿಶೀಲಿಸಿ ಚಿಕಿತ್ಸೆ ನೀಡಲು ಸುಮಾರು ಇಪ್ಪತ್ತು ಗಂಟೆಗಳ ಕಾಲ ಬೇಕು! ನಾನಾ ಅನುಕೂಲತೆಗಳಿರುವ ಅಮೇರಿಕ ದೇಶದಲ್ಲಿ ಪ್ರತಿದಿನ ಸಾಮಾನ್ಯ ಡಾಕ್ಟರ್ ಒಬ್ಬರು ಸರಾಸರಿ ಇಪ್ಪತ್ತಮೂರು ಮಂದಿ ರೋಗಿಗಳನ್ನು ನೋಡುತ್ತಾರಂತೆ!</p>
  <div>ಮಾನಸಿಕ ಮೂಲ</div>
  <p>ಚಿಂಕ್ರೋಭದಿಂದುಂಟಾಗುವ ಹಲವು ತೆರನಾದ ಕಾಯಿಲೆಗಳಲ್ಲಿ ಕೆಲವನ್ನು ಇಲ್ಲಿ ಉಲ್ಲೇಖಿಸ ಲಾಗಿದೆ. ಅವುಗಳಲ್ಲಿ ಶೇಕಡಾ ಎಷ್ಟು ಮಾನಸಿಕ ಮೂಲದವುಗಳೆಂಬುದನ್ನು ತಿಳಿಸಲಾಗಿದೆ–</p>
  <div/>
  <div>	ಬೇನೆಗಳು	ಮಾನಸಿಕ ಮೂಲದವು ಶೇಕಡಾ</div>
  <div>	ಕತ್ತಿನ ಹಿಂಭಾಗದ ಬೇನೆ	75</div>
  <div>	ಗಂಟಲಿನಲ್ಲಿ ಗಡ್ಡೆಯ ಅನುಭವ	90</div>
  <div>	ಹೊಟ್ಟೆಯ ಹುಣ್ಣಿನ ನೋವು	50</div>
  <div>	ಗಾಲ್ ಬ್ಲ್ಯಾಡರ್ ನೋವು	50</div>
  <div>	ವಾಯು ತೊಂದರೆ	99</div>
  <div>	ತಲೆತಿರುಗು	80</div>
  <div>	ತಲೆನೋವು	80</div>
  <div>	ಮಲಬದ್ಧತೆ	70</div>
  <div>	ಬಳಲಿಕೆ	90</div>
  <p>ಚಿಂತಾಕ್ರೋಶಭಯೋದ್ವೇಗಗಳು ನಮ್ಮ ದೇಹದಲ್ಲಿ ಮಾರಕ ರಾಸಾಯನಿಕ ಬದಲಾವಣೆ ಗಳನ್ನುಂಟುಮಾಡುತ್ತವೆ ಎಂಬುದನ್ನು ತಿಳಿದುಕೊಳ್ಳಲು ಕಷ್ಟವೇನೂ ಇಲ್ಲ. ಆದರೆ ಹೆಚ್ಚಿನ ಜನ ಅದನ್ನು ತಿಳಿಯುವ ಗೋಜಿಗೇ ಹೋಗುವುದಿಲ್ಲ. ಅದರಿಂದೆಂಥ ಕೆಡುಕೆಂಬುದನ್ನು ಯೋಚಿಸು ವುದಿಲ್ಲ. ಅದರಿಂದ ತಪ್ಪಿಸಿಕೊಳ್ಳಲು ಯಾವ ವಿಧಾನವನ್ನು ಅನುಸರಿಸಬೇಕೆಂಬುದನ್ನು ತಿಳಿಯು ವುದಿಲ್ಲ. ಕೋಪ ಬಂದಾಗ ಹುಬ್ಬುಗಂಟಿಕ್ಕುತ್ತೇವೆ. ಕಣ್ಣು ಕೆಂಪಗಾಗುತ್ತದೆ, ಧ್ವನಿ ಗಡಸಾಗು ತ್ತದೆ. ಇವು ನಮ್ಮ ಶರೀರದ ಹೊರಭಾಗದಲ್ಲಿ ಕಂಡುಬರುವ ಲಕ್ಷಣವಾದರೆ ದೇಹದ ಒಳಗೆ ಎಂಥ ಪರಿಣಾಮ ಬೀರುತ್ತದೆಂಬುದನ್ನು ವೈದ್ಯರು ಹೇಳುತ್ತಾರೆ. ಮುಖ್ಯವಾಗಿ, ರಕ್ತದ ಒತ್ತಡ ಅಧಿಕವಾಗುವುದು. ಕ್ರೋಧೋನ್ಮತ್ತನಾದಾಗ ಎದೆ ಬಡಿತ ನೂರೆಂಬತ್ತರಿಂದ ಇನ್ನೂರಮೂವ ತ್ತರವರೆಗೆ ಏರುವುದುಂಟು. ಕ್ರೋಧದ ಆವೇಶ ನಮ್ಮನ್ನು ಬಿಟ್ಟು ಹೋಗುವವರೆಗೂ ಈ ಬಡಿತದ ತೀವ್ರತೆ ಉಳಿದಿರುತ್ತದೆ. ಇದು ಆರೋಗ್ಯದ ಮೇಲೆ ಅತ್ಯಂತ ಕೆಟ್ಟ ಪರಿಣಾಮ ವನ್ನುಂಟು ಮಾಡುತ್ತದೆ. ರಕ್ತದ ಒತ್ತಡವೂ ನೂರ ಮೂವತ್ತರಿಂದ ಇನ್ನೂರಮೂವತ್ತರವರೆಗೂ ಏರುತ್ತದೆ. ಈ ಕೋಪದ ತಾಪದಿಂದ ಮಿದುಳಿನಲ್ಲಿ ರಕ್ತಸ್ರಾವ ಉಂಟಾಗಬಹುದು. ಹೃದಯದ ರಕ್ತನಾಳ ಸಂಕುಚಿತಗೊಳ್ಳಬಹುದು. ಇದು ಹೃತಿ­ಯೆ ನಿಂತು ಮರಣಕ್ಕೂ ಕಾರಣವಾಗಬಹುದು. ಎಲ್ಲರೂ ತೀವ್ರತರದ ಕೋಪತಾಪಗಳನ್ನು ದೀರ್ಘಕಾಲ ಮುಂದುವರಿಸಿಕೊಂಡು ಹೋಗ ಲಾರರು. ಮುಂದುವರಿಸಿದರೆ ಪ್ರಾಣಾಂತಿಕ ಆಘಾತ ಉಂಟಾಗಬಹುದು. ಶರೀರವು ಅತಿ ಉದ್ವೇಗದ ಸ್ಥಿತಿಯನ್ನು ಭರಿಸಲಾರದು. ಕೆಲವರೇನೋ ಮುಗುಳ್ನಗುತ್ತ ಕೋಪ ಹಾಗೂ ತಮ ಗಾದ ಅಪಮಾನವನ್ನು ಹೊರಗಡೆ ತೋರಿಸಿಕೊಳ್ಳದೆ ನುಂಗಿಕೊಳ್ಳಬಹುದು. ಆದರೆ ಕೋಪದ ಅಭಿವ್ಯಕ್ತಿ ತೀವ್ರತರವಾಗಿ ವ್ಯಕ್ತವಾಗದಿದ್ದರೂ ಸೂಕ್ಷ್ಮವಾಗಿ ಅಂತರ್ಮನಸ್ಸಿನಲ್ಲಿ ತನ್ನ ಕೆಲಸ ಮಾಡುತ್ತಲಿರುತ್ತದೆ. ಮನಸ್ಸಿನ ಆಳದಲ್ಲಿ ತನಗೆ ನೋವನ್ನುಂಟುಮಾಡಿದವರ ಬಗ್ಗೆ, ತನ್ನನ್ನು ತಿರಸ್ಕರಿಸಿದವರ ಬಗ್ಗೆ ಒಂದು ತೆರನಾದ ಅಸಮಾಧಾನ ಹಾಗೂ ದ್ವೇಷ ಒಳಗೊಳಗೇ ಕುದಿಯು ತ್ತಿರುತ್ತದೆ. ವ್ಯಕ್ತಿ ಅಸಂತುಷ್ಟನಾಗಿ ಒಳಗೊಳಗೇ ಗೊಣಗುಟ್ಟುತ್ತ ಕುದಿಯುತ್ತಿರುತ್ತಾನೆ. ಈ ಅಭ್ಯಾಸವೂ ಆರೋಗ್ಯಕ್ಕೆ ಮಾರಕ!</p>
  <p>ಅಲ್ಪಸ್ವಲ್ಪ ನೋವು, ಒತ್ತಡಗಳನ್ನು ಬದುಕಿರುವ ಎಲ್ಲರೂ ಅನುಭವಿಸಲೇ ಬೇಕು. ಅವು ಗಳನ್ನು ಎದುರಿಸುವ ಸಾಮರ್ಥ್ಯ ಹೆಚ್ಚುಕಡಿಮೆ ಸಾಮಾನ್ಯವ್ಯಕ್ತಿಯಲ್ಲಿ ಇದ್ದೇ ಇದೆ. ವಿಜ್ಞಾನದ ನೂತನ ಸಂಶೋಧನೆಗಳ ಪರಿಣಾಮವಾಗಿ ನಾವಿಂದು ಶ್ರಮ ಹಾಗೂ ಸಮಯವನ್ನು ಉಳಿಸುವ ನೂರಾರು ಸೌಕರ್ಯಗಳನ್ನು ಪಡೆದಿದ್ದೇವೆ. ಈ ವೇಗದ ಯುಗದಲ್ಲಿ ನೂರು ವರ್ಷಗಳ ಹಿಂದಿನ ಜನರ ತಾಳ್ಮೆ ಮತ್ತು ಶಾಂತಿ–ಇವುಗಳನ್ನು ಕಾಣುವುದು ಕಷ್ಟ. ಆದರೆ ಇಂದಿನವರು ಆ ಕಾಲದ ಜನರ ತಾಳ್ಮೆ ಶಾಂತಿಗಳನ್ನು ಸ್ಮರಿಸಿಕೊಳ್ಳುವುದು ಲೇಸು. ಹಾಗೆ ಸ್ಮರಿಸಿಕೊಂಡರೆ ಆತುರ ಅವಸರ ಗೊಂದಲಗಳಿಗೆ ಕೊಂಚವಾದರೂ ತಡೆ ಹಾಕಲು ಸಾಧ್ಯವಾಗಬಹುದು. ಮನುಷ್ಯನ ಶರೀರದಲ್ಲಿ ಪರಿಸ್ಥಿತಿಗೆ ಹೊಂದಿಕೊಳ್ಳುವ ಚಾತುರ್ಯ ಇದ್ದೇ ಇದೆ. ವಿಮಾನ ನಿಲ್ದಾಣದ ಸಮೀಪದಲ್ಲಿರುವ ಮನೆಗಳಲ್ಲಿ ವಾಸ ಮಾಡುವಾಗ ಮೊದಲಿಗೆ ವಿಮಾನದ ಸದ್ದುಗದ್ದಲದಿಂದ ವಿಶ್ರಾಂತಿ ಪಡೆಯ ಲಾರದೆ ವಿಚಲಿತನಾದ ವ್ಯಕ್ತಿ ಕೆಲವೇ ತಿಂಗಳುಗಳಲ್ಲಿ ಗೊರಕೆ ಹೊಡೆದು ನಿದ್ರಿಸುವಷ್ಟು ಹೊಂದಿ ಕೊಳ್ಳುತ್ತಾನೆ. ನಗರವಾಸಿಗಳು ಬಸ್ಸಿಗಾಗಿ ಕ್ಯೂನಲ್ಲಿ ಗಂಟೆಗಟ್ಟಲೆ ಕಾಯಬೇಕಾಗುತ್ತದೆ. ಅಯ್ಯೋ, ಇನ್ನೂ ಬರಲಿಲ್ಲವಲ್ಲ ಎಂಬ ಚಡಪಡಿಕೆ ಪ್ರಾರಂಭವಾಗುತ್ತದೆ. ಜನದಟ್ಟಣಿಯ ರಸ್ತೆಯಲ್ಲಿ ವಾಹನವೇರಿ ಹೋಗುವಾಗ ಜನ ಕಾಲುದಾರಿಯನ್ನು ಬಿಟ್ಟು ವಾಹನಕ್ಕೆದುರಾಗಿ ಬಂದಾಗ ಕೋಪ ಸಿಡಿಯುತ್ತದೆ. ಸಹೋದ್ಯೋಗಿಗಳೊಡನೆ ಬಿಸಿಬಿಸಿ ಚರ್ಚೆ, ವಾಗ್ಯುದ್ಧ, ಸಣ್ಣ ಜಗಳವಾದಾಗಲೂ ಮನಸ್ಸು ಕಸಿವಿಸಿಗೊಳ್ಳುತ್ತದೆ. ಮನೆಯಲ್ಲಿ ಹೆಂಡತಿ ಮಕ್ಕಳ ಜೊತೆಯಲ್ಲಿ ಅಭಿಪ್ರಾಯ ವ್ಯತ್ಯಾಸದಿಂದ ಕಳವಳ, ಸಿಡಿಮಿಡಿಗೊಳ್ಳುವುದು ಸ್ವಾಭಾವಿಕ. ಮನಸ್ಸು ಯಂತ್ರ ದಂತೆ ಯಾವ ಭಾವೋದ್ವೇಗವಿಲ್ಲದೆ ವರ್ತಿಸಲಾರದು. ಆದರೂ ಚಿಂಕ್ರೋಭದ ದುಷ್ಪರಿಣಾಮ ವನ್ನರಿತಾಗ ಮನುಷ್ಯ ತನ್ನನ್ನು ತಾನು ಸೈರಿಸಿಕೊಳ್ಳುವುದನ್ನು ಕಲಿಯಬೇಕು. ಆ ನಿಟ್ಟಿನಲ್ಲಿ ಮರೆವೆಯೂ ಮನುಷ್ಯನ ಪಾಲಿಗೆ ವರವಾಗುತ್ತದೆ.</p>
  <div>ನರಕದ ಬಾಗಿಲು</div>
  <p>ಮುಂಜಾನೆಯಿಂದ ಬಿಸಿಲೇರಿ ಮಧ್ಯಾಹ್ನದವರೆಗೂ ಹೊಲದಲ್ಲಿ ಬೆವರಿಳಿಸಿ ದುಡಿದು ಹಸಿದ ಹೆಬ್ಬುಲಿಯಂತೆ ಮನೆಗೆ ಬಂದ ದುರುಗಪ್ಪ ಹೆಂಡತಿಯನ್ನು ದುರುಗುಟ್ಟಿಕೊಂಡೇ ಕೇಳಿದ : ‘ಊಟ ಸಿದ್ಧವಾಗಿದೆಯೆ?’ಎಂದು. ಅಸಡ್ಡೆಯಿಂದ ಅನ್ಯಮನಸ್ಕಳಾಗಿ ‘ಇನ್ನೂ ಒಂದರ್ಧ ಗಂಟೆ ಸ್ವಲ್ಪ ಕಾಯಿರಿ’ ಎಂದಳು ಆಕೆ. ‘ಆಂ! ಏನೆಂದೆ!’ ಎನ್ನುತ್ತ ಕೈಯಲ್ಲಿದ್ದ ಪಿಕಾಸಿಯಿಂದ ಅವಳ ತಲೆಗೆ ಬಲವಾಗಿ ಬಾರಿಸಿಯೇ ಬಿಟ್ಟ. ‘ಅಯ್ಯೋ! ಸತ್ತೆ’ ಎನ್ನುತ್ತ ಕೆಳಕ್ಕುರುಳಿದ ಆಕೆ ಮತ್ತೆ ಮೇಲೇಳಲೇ ಇಲ್ಲ. ಕೋಪ ಇಳಿದ ಮೇಲೆ ಅವನು ಪಟ್ಟ ಪಶ್ಚಾತ್ತಾಪಕ್ಕೆ ಅಂತ್ಯವೇ ಇರಲಿಲ್ಲ.</p>
  <p>ತನ್ನ ಮೇಲಧಿಕಾರಿ ಸ್ವಲ್ಪ ಬಿರುಸಾಗಿ ಮಾತನಾಡಿದ್ದಕ್ಕೆ, ಶಾಮಣ್ಣ ಹಿಂದುಮುಂದು ನೋಡದೆ, ಕೆಲಸಕ್ಕೆ ರಾಜೀನಾಮೆ ಕೊಟ್ಟು ಮನೆಗೆ ನಡೆದ. ಸಿಟ್ಟಿನ ಹೊತ್ತಿನಲ್ಲಿ ಹೇಳಿಕೊಂಡ– ‘ರಾಜೀನಾಮೆ ಅವನ ಮುಖದ ಮೇಲೆ ಎಸೆದು ಬಂದೆ. ನಾನು ಯಾರಿಗೂ ಕೇರ್ ಮಾಡುವವ ನಲ್ಲ’ ಎಂದು. ಸಿಟ್ಟು ಇಳಿದ ಮೇಲೆ ಪಶ್ಚಾತ್ತಾಪ ಅವನನ್ನು ಹಲವು ವಿಧಗಳಲ್ಲಿ ಕಾಡಿತು. ಹೆಂಡತಿ ಮಕ್ಕಳ, ಕುಟುಂಬದ ಭರಣೆ ಪೋಷಣೆಯ ಚಿಂತೆ ಅವನನ್ನು ಪೀಡಿಸಿತು. ತಾಳ್ಮೆಗೆಟ್ಟು ಎಂಥ ಬೆಪ್ಪು ಕೆಲಸ ಮಾಡಿದೆ ಎಂದುಕೊಂಡು ಪರಿತಪಿಸಿದ.</p>
  <p>ಸಿಟ್ಟಿನ ಅನರ್ಥಕಾರಿ ಪರಿಣಾಮಗಳು ನೂರಾರು. ಪ್ರಪಂಚದ ಎಲ್ಲ ಮಹಾತ್ಮರೂ ಸಿಟ್ಟನ್ನು ಬಿರುಸಾಗಿಯೇ ಶಪಿಸಿದ್ದಾರೆ. ಭಗವದ್ಗೀತೆಯಲ್ಲಿ ಸಿಟ್ಟನ್ನು ‘ನರಕದ ಬಾಗಿಲು’ ಎಂದು ಕರೆಯ ಲಾಗಿದೆ. ಕೋಪದ ಪರಿಣಾಮ ಜಗಳ, ಬೈಗಳಿಗೆ ಪ್ರತಿಬೈಗಳು, ಹಿಂಸೆಗೆ ಪ್ರತಿಹಿಂಸೆ. ಹೀಗೆ ಕೋಪಿಷ್ಠರಿಂದ ಅಧರ್ಮ ಪ್ರಸಾರ ಅಲ್ಲದೆ ಸರ್ವನಾಶ ಉಂಟಾದೀತೆಂದು ಎಚ್ಚರಿಸುತ್ತದೆ ಮಹಾಭಾರತ.</p>
  <p>ಮನುಷ್ಯನ ಮಿದುಳನ್ನು ಸಿಟ್ಟು ಪ್ರವೇಶಿಸಿದಾಗ, ಅವನು ತೋರಿಸುವ ವಿಕಾರ ವರ್ತನೆಗಳನ್ನು ಪರಿಶೀಲಿಸಿದ್ದೀರಾ? ಅವು ನಿಮಗೆ ಒಳ್ಳೆಯ ಮನೋರಂಜನೆಯನ್ನು ಒದಗಿಸಿಯಾವು. ನನಗೆ ತಿಳಿದ ಒಬ್ಬಾತನ ಸಿಟ್ಟಿನ ವರ್ತನೆಯನ್ನು ಹೇಳುತ್ತೇನೆ. ತನ್ನ ಸಿಟ್ಟಿಗೆ ಕಾರಣರಾದ ವಿರೋಧಿಗಳ ‘ರಕ್ತ ಹೀರುತ್ತೇನೆ’ ಎನ್ನುವ ಅಭ್ಯಾಸ ಆತನಿಗೆ. ಆ ಮಾತನ್ನು ಅವನು ವಿವಿಧ ಭಂಗಿಗಳಲ್ಲಿ ಹೇಳುತ್ತಿದ್ದ–‘ಹೀರುತ್ತೇನೆ’, ‘ಹೀರಿಯೇ ಬಿಡುತ್ತೇನೆ’, ‘ಹೀರುತ್ತೇನೆಂದರೆ ಹೀರಿಯೇ ಬಿಡು ತ್ತೇನೆ’, ‘ಫಾಶಿಯಾದರೂ ಹೀರುತ್ತೇನೆ’, ‘ಗಡೀಪಾರಾದರೂ ಹೀರುತ್ತೇನೆ’, ‘ಹೀರುವುದು, ಹೀರು ವುದೇ ಅದರಲ್ಲಿ ಸ್ವಲ್ಪವೂ ಸಂದೇಹವಿಲ್ಲ!’ ಅವನ ಈ ನಾಟಕವನ್ನು ನೋಡಿ ಯಾರಾದರೂ ನಕ್ಕರೆ ಬೆಂಕಿಗೆ ತುಪ್ಪ ಹಾಕಿದಂತೆ. ಆಗ ಅವನ ಸಿಟ್ಟು ನೆತ್ತಿಗೇರಿ ಪ್ರಾಸಬದ್ಧ ಕನ್ನಡದಲ್ಲಿ ಮಾತನಾಡುವುದುಂಟು–‘ನಿನ್ನ ದಿಟ್ಟತನವನ್ನು ತಟ್ಟನೇ ನಿಲ್ಲಿಸಿ ಬಿಟ್ಟೇನು!’ ಇತ್ಯಾದಿ. ಈ ಸಿಟ್ಟುಗಾರರಲ್ಲಿ ‘ಕತ್ತರಿಸಿ ಹಾಕುವವರು’, ‘ಧ್ವಂಸ ಮಾಡುವವರು’, ‘ನೆಲಸಮ ಮಾಡುವವರು’, ‘ಸೊಂಟ ಮುರಿಯುವರು’ ಇದ್ದಾರೆ! ಸಿಟ್ಟಿನ ಸಮಯದಲ್ಲಿ ಕೊಂಕು ನುಡಿಗಳೂ, ಅಶ್ಲೀಲ ವಾಕ್ಯ ಗಳೂ, ಪುಂಖಾನುಪುಂಖವಾಗಿ ಹೊರಹೊಮ್ಮುವುದುಂಟು. ಸಿಟ್ಟುಗಾರರ ಇದಿರಿನಲ್ಲಿ ಅವರ ವರ್ತನೆಯನ್ನು ನೋಡಿ ನಗಲು ಪ್ರಾರಂಭಿಸಬೇಡಿ. ಅವರು ನಿಮ್ಮ ಮುಖವನ್ನು ಪರಚಿಬಿಟ್ಟಾರು –ಜೋಕೆ! ಸಿಟ್ಟನ್ನು ನೇರವಾಗಿ ಪ್ರದರ್ಶಿಸಲು ಅಸಾಧ್ಯವಾದಾಗ, ಎಷ್ಟೋ ಮಂದಿ ಅದನ್ನು ಇತರರ ಮೇಲೆ ಹರಿಯಗೊಡುತ್ತಾರೆ. ಕೆಲವರು ಸಿಟ್ಟನ್ನು ನುಂಗಿ ಸ್ತಬ್ಧರಾಗುತ್ತಾರೆ. ಇದೊಂದು ಅಪಾಯಕಾರಿ ಅಭ್ಯಾಸ.</p>
  <p>‘ಸಿಟ್ಟು ನಿಮ್ಮ ಮಿದುಳನ್ನು ಪ್ರವೇಶಿಸುವ ಮೊದಲು, ನಿಮ್ಮ ಬುದ್ಧಿಯನ್ನು ತಲೆಬುರುಡೆ ಯಿಂದ ಹೊರಗೆ ಹಾಕಿ, ತಿರುಗಿ ಅದು ಒಳಗೆ ಬರದಂತೆ ತಲೆಯ ಎಲ್ಲಾ ಬಾಗಿಲುಗಳನ್ನು ಮುಚ್ಚಿಬಿಡುತ್ತದೆ’ ಎಂದು ಪ್ಲುಟಾಕ್R ಎಷ್ಟು ಚೆನ್ನಾಗಿ ಹೇಳಿದ್ದಾನೆ! ಸಿಟ್ಟಿನ ಕುರಿತು ಒಂದು ಶ್ಲೋಕ ಹೀಗೆನ್ನುತ್ತದೆ:</p>
  <p>‘ಉತ್ತಮರ ಕೋಪ ಒಂದು ಕ್ಷಣಕಾಲವಿರುತ್ತದೆ. ಮಧ್ಯಮರದು ಎರಡು ಘಂಟೆಯ ತನಕ, ಅಧಮರು ದಿನವಿಡೀ ಕೋಪಗೊಂಡರೆ, ದುರಾತ್ಮರು ಜೀವಮಾನವೆಲ್ಲ ಕೋಪವನ್ನುಳಿಸಿಕೊಳ್ಳು ತ್ತಾರೆ.’ ಅಂದರೆ, ಕೋಪವನ್ನು ದೀರ್ಘಾಯುವಾಗಲು ಬಿಡಬೇಡಿ.</p>
  <p>ಡಾ. ಜಾನ್ಸನರ ಜೀವನಚರಿತ್ರೆಯ ಲೇಖಕ ಬಾಸ್ವೆಲ್ನಿಗೆ, ಅವನ ಸಂಗಾತಿಯೊಬ್ಬ ಒಮ್ಮೆ ಅಪಮಾನಸೂಚಕ ಮಾತು ಹೇಳಿದ. ಸಿಟ್ಟಿನಿಂದ ಕಿಡಿಕಿಡಿಯಾಗಿ ಆತ ಜಾನ್ಸನರಿಗೆ ಈ ಬಗ್ಗೆ ದೂರಿದ. ‘ಇಂದಿಗೆ ಒಂದು ವರ್ಷದ ಬಳಿಕ ಈ ಸಂಗತಿ ಅದೆಷ್ಟು ತುಚ್ಛವೆನಿಸೀತು ಎಂಬುದನ್ನು ಯೋಚಿಸಿ ನೋಡು’ ಎಂದರು ಜಾನ್ಸನ್.</p>
  <p>ಬಾಸ್ವೆಲ್ ಗಂಭೀರವಾಗಿ ಯೋಚಿಸಿದ, ಅವನ ಸಿಟ್ಟು ಶಾಂತವಾಯಿತು. ಈ ಘಟನೆಯನ್ನು ಪ್ರಸ್ತಾಪಿಸುತ್ತ ಅವನು ಹೀಗೆ ಬರೆದಿದ್ದಾನೆ: ‘ಡಾ. ಜಾನ್ಸನರ ಈ ಉಪದೇಶವನ್ನು ನಾನು ಇನ್ನೂ ಹಲವು ಸಲ ಬಳಸಿನೋಡಿದೆ; ಅದರಿಂದ ನನಗೆ ಯಾವಾಗಲೂ ಲಾಭ ದೊರೆತಿದೆ.’</p>
  <p>ಸ್ವಾಮಿ ವಿವೇಕಾನಂದರು ರೈಲಿನಲ್ಲಿ ಕುಳಿತು ಎಲ್ಲಿಗೋ ಹೋಗುತ್ತಿದ್ದರು. ಇಬ್ಬರು ಆಂಗ್ಲರು ಅದೇ ಡಬ್ಬಿಯಲ್ಲಿ ಕುಳಿತು ಪ್ರಯಾಣ ಮಾಡುತ್ತಿದ್ದರು. ಅವರು ಆಂಗ್ಲ ಭಾಷೆಯಲ್ಲೇ ವಿವೇಕಾ ನಂದರ ಸಂನ್ಯಾಸಿ ಉಡುಗೆಯನ್ನು ಗೇಲಿ ಮಾಡುತ್ತಿದ್ದರು. ಇದನ್ನೆಲ್ಲ ಅರಿತರೂ ಸ್ವಾಮೀಜಿ ಶಾಂತಭಾವದಿಂದ ಕುಳಿತಿದ್ದರು.</p>
  <p>ಒಂದು ನಿಲ್ದಾಣದಲ್ಲಿ ಗಾಡಿ ನಿಂತಾಗ, ಸ್ವಾಮೀಜಿ ಟಿಕೆಟ್ ಕಲೆಕ್ಟರ್ನೊಡನೆ ಇಂಗ್ಲೀಷಿನಲ್ಲೇ ಏನೋ ಹೇಳಿದರು. ಅವರು ಇಂಗ್ಲೀಷಿನಲ್ಲಿ ಮಾತನಾಡುವುದನ್ನು ಕಂಡು ಆಂಗ್ಲರಿಗೆ ತುಂಬಾ ನಾಚಿಕೆಯಾಯಿತು. ಗಾಡಿ ಹೊರಟಾಗ ಅವರಲ್ಲೊಬ್ಬರು ಸ್ವಾಮೀಜಿಯೊಡನೆ–‘ನಿಮಗೆ ಇಂಗ್ಲೀಷ್ ಬರುತ್ತದೆ. ಇಷ್ಟಾದರೂ ನೀವು ನಮ್ಮ ಮಾತು ಕೇಳಿ ಸಿಟ್ಟಾಗಲಿಲ್ಲ. ನೀವೇಕೆ ಸುಮ್ಮ ನಿದ್ದಿರಿ?’ ಎಂದರು.</p>
  <p>‘ಇಂತಹ ಮಾತುಗಳನ್ನು ಈ ಹಿಂದೆಯೂ ಎಷ್ಟೋ ಸಲ ಕೇಳಿರುವೆ. ಅಜ್ಞಾನಿಗಳ ಮೇಲೆ ಸಿಟ್ಟಾಗಿ ನಾನು ನನ್ನ ಶಕ್ತಿ ಹಾಗೂ ಶಾಂತಿಯನ್ನು ಅದೇಕೆ ಕೆಡಿಸಿಕೊಳ್ಳಲಿ?’ ಎಂದು ಶಾಂತಭಾವ ದಿಂದ ನುಡಿದರು ಸ್ವಾಮೀಜಿ.</p>
  <div>ಬಚಾವಾಗಲು ಬುಸುಗುಟ್ಟು</div>
  <p>ಮಗುವಿನ ಕೈಯಿಂದ ಆಟದ ಸಾಮಾನನ್ನು ಸೆಳೆದುಕೊಳ್ಳಲು ಯತ್ನಿಸಿ. ಅದು ತನ್ನ ಅಸಮಾ ಧಾನವನ್ನು ತೋರಿಸುತ್ತದೆ. ಸಿಟ್ಟು ಒಂದು ಹುಟ್ಟುಗುಣ, ಅದೊಂದು ಸ್ವಾಭಾವಿಕ ಪ್ರತಿಕ್ರಿಯೆ. ನಮ್ಮ ಇಚ್ಛೆಗೆ ವಿರುದ್ಧವಾಗಿ ಏನಾದರೂ ಸಂಭವಿಸಿದಾಗಲೆಲ್ಲಾ ನಾವು ಸಿಟ್ಟಿಗೇಳುತ್ತೇವೆ. ಜಗತ್ತಿನಲ್ಲಿ ಎಲ್ಲವೂ ನಮ್ಮ ಇಚ್ಛಾಧೀನವಾಗಿ ನಡೆಯುವುದಿಲ್ಲ. ನಮ್ಮ ಇಚ್ಛೆಗಳ ಮೇಲೆ ನಿಯಂತ್ರಣ ಹಾಕಿಕೊಳ್ಳಲು ಕಲಿತರೆ, ಸಿಟ್ಟು ನಮ್ಮನ್ನು ತನ್ನ ಸೇವಕನನ್ನಾಗಿ ಮಾಡದು.</p>
  <p>ಹಲವರು ಸಿಟ್ಟನ್ನು ಚಟವಾಗಿ ಬೆಳೆಸಿಕೊಳ್ಳುತ್ತಾರೆ. ಮಾತು ಮಾತಿಗೂ ಸಿಟ್ಟಿಗೇಳುತ್ತಾರೆ. ಮರದ ಮೇಲೆ ಕಾಗೆ ಕರ್ಕಶವಾಗಿ ಕೂಗಿದಾಗ ಸಿಟ್ಟಾಗುತ್ತಾರೆ. ಮಗು ಕಿರಿಚಿಕೊಂಡಾಗ ಸಿಟ್ಟಾಗು ತ್ತಾರೆ. ಸ್ನಾನದ ಬಟ್ಟೆ ದೊರೆಯದಾಗಲೂ, ಕಾಫಿಗೆ ಸಕ್ಕರೆ ಕಡಿಮೆಯಾದಾಗಲೂ ಅವರಿಗೆ ಸಿಟ್ಟು. ‘ಸಿಟ್ಟು ಬಂದರೆ ಹುಲಿ’ ಎನ್ನಿಸಿಕೊಳ್ಳುವುದರಲ್ಲಿ ಅವರಿಗೆ ಹೆಮ್ಮೆ!</p>
  <p>ನೀವು ಸಿಟ್ಟು ಮಾಡುವುದರ ಮೊದಲು ಈ ಕೆಳಗಿನ ಮಾತುಗಳನ್ನು ಜ್ಞಾಪಿಸಿಕೊಳ್ಳಿ–</p>
  <p>ಸಿಟ್ಟು ನಿಮ್ಮ ದೈಹಿಕ ಮಾನಸಿಕ ಸಮತ್ವವನ್ನು ನಾಶಗೊಳಿಸುವುದು. ಅದರಿಂದಾಗಿ ಇತರ ರೊಡನೆ ಸುಮ್ಮನೆ ದ್ವೇಷ ಕಟ್ಟಿಕೊಳ್ಳಬೇಕಾಗುವುದು. ಸಿಡುಕಿನ ನಿಮ್ಮ ವರ್ತನೆ ಇತರರಿಗೆ ಅಸಹ್ಯವಾಗುವುದು.</p>
  <p>ಜನರು ನಿಮ್ಮನ್ನು ಹಿಂದಿನಿಂದ ಅಪಹಾಸ್ಯ ಮಾಡುವರು. ನಿಮಗೆ ಯಾರ ಸಹಾನು ಭೂತಿಯೂ ದೊರಕದು. ನಿಮ್ಮ ಸುತ್ತಮುತ್ತಲಿರುವವರಿಗೆ ನಿಮ್ಮಿಂದ ತುಂಬ ತೊಂದರೆಯಾಗು ವುದು.</p>
  <p>ಸಿಟ್ಟನ್ನು ಕುರಿತು ಬಸವಣ್ಣನವರ ವಾಣಿ ನೆನಪಿರಲಿ–</p>
  <p>‘ಮನೆಯೊಳಗಣ ಕಿಚ್ಚು ಮನೆಯನ್ನೇ ಸುಡುವಂತೆ ತನ್ನಲ್ಲಿ ಹುಟ್ಟಿದ ಕೋಪ ತನ್ನನ್ನೇ ಸುಡು ವುದಲ್ಲದೆ ಬಿಡದು.’</p>
  <p>ಆದರೆ ಸ್ವಲ್ಪವೂ ಸಿಟ್ಟು ಇಲ್ಲದೆ ವ್ಯವಹಾರ ನಡೆಯುವುದೇ? ಭಗವಾನ್ ಶ್ರೀರಾಮಕೃಷ್ಣರನ್ನು ಒಮ್ಮೆ ಭಕ್ತನೊಬ್ಬ ಕೇಳಿದ: ‘ಮಹಾಶಯರೆ, ದುಷ್ಟವ್ಯಕ್ತಿಗಳು ನಮಗೆ ಕೇಡು ತರಲು ಉದ್ಯುಕ್ತ ರಾಗಿದ್ದರೂ, ನಾವು ಸುಮ್ಮನೆ ಕೈ ಕಟ್ಟಿ ಕೂತಿರಬೇಕೆ?’ ಶ್ರೀರಾಮಕೃಷ್ಣರು :‘ಸಮಾಜದ ಮಧ್ಯೆ ಇರಬೇಕಾದರೆ, ದುಷ್ಟರ ಕೈಯಿಂದ ತಪ್ಪಿಸಿಕೊಳ್ಳಲು ಮನುಷ್ಯ ಸ್ವಲ್ಪ ತಮೋಗುಣವನ್ನು ಪ್ರದರ್ ಶಿಸಬೇಕಾಗುತ್ತದೆ. ಆದರೆ ಮುಯ್ಯಿಗೆ ಮುಯ್ಯಿ ತೀರಿಸಲು ಹೋಗಬಾರದು.’</p>
  <p>‘ಒಂದು ಕಥೆ ಕೇಳು–ಕೆಲವು ಗೊಲ್ಲರ ಹುಡುಗರು ಒಂದು ಹುಲ್ಲುಗಾವಲಿನಲ್ಲಿ ದನ ಕಾಯು ತ್ತಿದ್ದರು. ಅಲ್ಲಿ ಒಂದು ಭಯಂಕರ ವಿಷಸರ್ಪ ವಾಸವಾಗಿತ್ತು. ಆ ಹಾವಿಗೆ ಹೆದರಿ ಎಲ್ಲರೂ ಬಹಳ ಎಚ್ಚರಿಕೆಯಿಂದ ಇರುತ್ತಿದ್ದರು. ಒಂದು ದಿನ ಒಬ್ಬ ಬ್ರಹ್ಮಚಾರಿ ಆ ಹುಲ್ಲುಗಾವಲು ಮಾರ್ಗವಾಗಿ ಹೋಗುತ್ತಿದ್ದ. ಹುಡುಗರು ಓಡಿ ಹೋಗಿ ಆತನಿಗೆ ಹೇಳಿದರು : “ಮಹಾಶಯರೆ, ಈ ಮಾರ್ಗವಾಗಿ ಹೋಗಬೇಡಿ. ಅಲ್ಲಿ ಭಯಂಕರ ವಿಷಸರ್ಪವೊಂದಿದೆ.” ಬ್ರಹ್ಮಚಾರಿ ಹೇಳಿದ: ‘ಗೆಳೆಯರಾ, ಇದ್ದರೆ ಇರಲಿ. ನನಗೆ ಅದನ್ನು ಪಳಗಿಸುವ ಮಂತ್ರ ಗೊತ್ತಿದೆ, ಹಾಗಾಗಿ ಹೆದರಿಕೆ ಇಲ್ಲ.’ ಹೀಗೆಂದು ಹೇಳಿ ಆತ ಹಾಗೇ ಮುಂದುವರಿದ. ಸ್ವಲ್ಪ ದೂರ ಹೋಗುವುದರೊಳಗೇ ಆ ಹಾವು ಹೆಡೆಬಿಚ್ಚಿ ಓಡಿಬರಲಾರಂಭಿಸಿತು. ಹತ್ತಿರಕ್ಕೆ ಬಂದೊಡನೆ ಆತ ಏನೋ ಒಂದು ಮಂತ್ರ ಪಠಿಸಿದ. ಹಾವು ಎರೆಹುಳುವಿನೋಪಾದಿಯಲ್ಲಿ ಆತನ ಪಾದದ ಬಳಿ ಸುಮ್ಮನೆ ಬಿದ್ದುಕೊಂಡಿತು. ಬ್ರಹ್ಮಚಾರಿ ಹೇಳಿದ : ‘ಕೇಳಿಲ್ಲಿ, ಪರರಿಗೆ ಹಿಂಸೆಮಾಡುತ್ತ ಏಕೆ ನೀನು ಸುತ್ತಾಡುತ್ತಿದ್ದೀಯೆ? ನಿನಗೆ ಮಂತ್ರ ಕೊಡುತ್ತೇನೆ. ಅದನ್ನು ಜಪಿಸಿದರೆ ನಿನಗೆ ಭಗವಂತನಲ್ಲಿ ಭಕ್ತಿಯುಂಟಾಗುತ್ತದೆ. ಆತನ ಸಾಕ್ಷಾತ್ಕಾರ ದೊರಕುತ್ತದೆ; ಹಿಂಸಾ ಪ್ರವೃತ್ತಿ ಬಿಟ್ಟು ತೊಲಗುತ್ತದೆ.’ ಹೀಗೆಂದು ಹೇಳಿ ಮಂತ್ರೋಪದೇಶ ಮಾಡಿದ. ಮಂತ್ರ ಪಡೆದ ನಂತರ ಆ ಹಾವು ಗುರುವಿಗೆ ಪ್ರಣಾಮ ಮಾಡಿ ಆತನನ್ನು ಕೇಳಿಕೊಂಡಿತು: ‘ಪೂಜ್ಯರೆ, ಯಾವ ರೀತಿ ಸಾಧನೆಯಲ್ಲಿ ತೊಡಗಬೇಕು. ದಯವಿಟ್ಟು ತಿಳಿಸಿ.’ ಗುರು ಹೇಳಿದ: ‘ಈ ಮಂತ್ರ ಜಪಿಸು, ಯಾರಿಗೂ ಹಿಂಸೆ ಮಾಡಬೇಡ.’ ಹೊರಡುವಾಗ ಹೇಳಿದ: ‘ಮತ್ತೆ ಇನ್ನೊಮ್ಮೆ ಬಂದು ನಿನ್ನನ್ನು ನೋಡುತ್ತೇನೆ.’</p>
  <p>‘ಹಾಗೆ ಕೆಲವು ದಿನ ಉರುಳಿದವು. ಆ ಹುಡುಗರಿಗೆ ಗೊತ್ತಾಯಿತು. ಆ ಹಾವು ಕಡಿಯುವುದಿಲ್ಲ ಎಂಬುದಾಗಿ. ಒಂದು ದಿನ ಒಬ್ಬ ಹುಡುಗ ಅದರ ಹತ್ತಿರಕ್ಕೆ ಹೋಗಿ, ಬಾಲ ಹಿಡಿದು ಚೆನ್ನಾಗಿ ತಿರುಗಿಸಿ, ನೆಲಕ್ಕೆ ಅಪ್ಪಳಿಸಿ ಒಂದು ಕಡೆಗೆ ಬಿಸಾಡಿಬಿಟ್ಟ. ಅದರ ಬಾಯಿಂದ ರಕ್ತ ಸುರಿಯ ಲಾರಂಭಿಸಿತು; ಪ್ರಜ್ಞೆತಪ್ಪಿ ಬಿದ್ದುಕೊಂಡಿತು; ಚಲನವಲನವೆಲ್ಲ ನಿಂತುಹೋಯಿತು. ಆ ಹಾವು ಸತ್ತಿತೆಂದು ಭಾವಿಸಿ ಹುಡುಗರೆಲ್ಲರೂ ಹೊರಟುಹೋದರು. ಆದರೆ ಅದು ಸಾಯಲಿಲ್ಲ. ಹಗಲು ವೇಳೆ ಹುಡುಗರಿಗೆ ಹೆದರಿ ಹುತ್ತದಿಂದ ಹೊರಕ್ಕೆ ಬರುತ್ತಲೇ ಇರಲಿಲ್ಲ. ರಾತ್ರಿ ವೇಳೆ ತನ್ನ ಆಹಾರಕ್ಕಾಗಿ ಆಗಾಗ ಹೊರಬರುತ್ತಿತ್ತು. ಮಂತ್ರ ಪಡೆದಂದಿನಿಂದ ಯಾರಿಗೂ ಹಿಂಸೆ ಮಾಡು ತ್ತಿರಲಿಲ್ಲ. ಕಸ ಕಡ್ಡಿ, ಎಲೆ, ಮರದಿಂದ ಬಿದ್ದ ಹಣ್ಣುಹಂಪಲು–ಇವನ್ನು ತಿಂದೇ ಪ್ರಾಣಧಾರಣೆ ಮಾಡಿಕೊಳ್ಳುತ್ತಿತ್ತು.</p>
  <p>‘ಸುಮಾರು ಒಂದು ವರ್ಷ ಕಳೆದ ನಂತರ, ಆ ಬ್ರಹ್ಮಚಾರಿ ಅದೇ ಮಾರ್ಗವಾಗಿ ಬಂದು, ಆ ಹಾವನ್ನು ಹುಡುಕಿದ. ಗೊಲ್ಲ ಹುಡುಗರು: ‘ಆ ಹಾವು ಸತ್ತುಹೋಯಿತು’ ಎಂದು ಹೇಳಿದರು. ಬ್ರಹ್ಮಚಾರಿ ನಂಬಲಿಲ್ಲ. ಆತನಿಗೆ ಗೊತ್ತಿತ್ತು–ಮಂತ್ರ ಸಿದ್ಧಿಯಾದ ಹೊರತು ಅದು ಸಾಯುವು ದಿಲ್ಲ ಎಂಬುದು. ಹಾಗೇ ಹುಡುಕಿಕೊಂಡು, ಹುಡುಕಿಕೊಂಡು ಅದು ವಾಸವಾಗಿದ್ದ ಸ್ಥಳಕ್ಕೆ ಹೋಗಿ ತಾನು ಇಟ್ಟಿದ್ದ ಹೆಸರಿನಿಂದ ಅದನ್ನು ಕೂಗಲಾರಂಭಿಸಿದ. ಗುರುವಿನ ಧ್ವನಿಯನ್ನು ಕೇಳಿ, ಅದು ಹುತ್ತದಿಂದ ಹೊರಕ್ಕೆ ಬಂದು, ಅತ್ಯಂತ ಶ್ರದ್ಧಾಭಕ್ತಿಯಿಂದ ಆತನಿಗೆ ಪ್ರಣಾಮ ಮಾಡಿತು. ಬ್ರಹ್ಮಚಾರಿ ಕೇಳಿದ: ‘ಕ್ಷೇಮವೇ?’ ಅದು ಹೇಳಿತು: ‘ಹೌದು, ಕ್ಷೇಮದಿಂದಿದ್ದೇನೆ.’ ಬ್ರಹ್ಮಚಾರಿ ಕೇಳಿದ: ‘ಆದರೆ ನೀನೇಕೆ ಇಷ್ಟು ಸೊರಗಿ ಹೋಗಿದ್ದೀಯೆ?’ ಹಾವು ಹೇಳಿತು: ‘ಪೂಜ್ಯರೆ, ತಾವು ಉಪದೇಶವಿತ್ತಿದ್ದೀರಿ, ಯಾರಿಗೂ ಹಿಂಸೆ ಮಾಡಕೂಡದು ಎಂಬುದಾಗಿ. ಅದ ಕ್ಕಾಗಿ ಎಲೆ, ಹಣ್ಣು, ಹಂಪಲು ತಿನ್ನುತ್ತಿರುವುದರಿಂದ ಶರೀರ ಬಹುಶಃ ಕೃಶವಾಗಿ ತೋರುತ್ತಿರ ಬಹುದು.’</p>
  <p>‘ಬ್ರಹ್ಮಚಾರಿ ಹೇಳಿದ: ‘ಕೇವಲ ಆಹಾರಾಭಾವದಿಂದಲೆ ಈ ದುರವಸ್ಥೆ ಉಂಟಾಗದು. ನಿಶ್ಚಯವಾಗಿ ಬೇರೆ ಏನೋ ಕಾರಣವಿರಬೇಕು, ಯೋಚಿಸಿ ನೋಡು.’ ಗೊಲ್ಲರ ಹುಡುಗರು ತನ್ನನ್ನು ಚೆನ್ನಾಗಿ ನೆಲಕ್ಕೆ ಅಪ್ಪಳಿಸಿದ್ದರ ಜ್ಞಾಪಕ ಅದಕ್ಕೆ ಬಂತು. ಅದು ಹೇಳಿತು: ‘ಪೂಜ್ಯರೆ, ಈಗ ನನ್ನ ಜ್ಞಾಪಕಕ್ಕೆ ಬಂತು. ಒಂದು ದಿನ ಆ ಗೊಲ್ಲರ ಹುಡುಗರು ಚೆನ್ನಾಗಿ ತಿರುಗಿಸಿ ನನ್ನನ್ನು ನೆಲಕ್ಕೆ ಅಪ್ಪಳಿಸಿದರು. ಏನೆಂದರೂ ಅವರಿನ್ನೂ ಅರಿಯದ ಹುಡುಗರು. ನನ್ನ ಮನಸ್ಸಿನಲ್ಲಿ ಈಗ ಎಂಥ ಬದಲಾವಣೆ ಆಗಿಬಿಟ್ಟಿದೆ ಎಂಬುದು ಅವರಿಗೆ ಗೊತ್ತಾಗಲಿಲ್ಲ. ನಾನು ಯಾರನ್ನೂ ಕಚ್ಚುವುದಿಲ್ಲ. ಬೇರೆ ಯಾವ ವಿಧದಿಂದಲೂ ಹಿಂಸೆ ಮಾಡುವುದಿಲ್ಲ ಎಂಬುದು ಅವರಿಗೆ ಹೇಗೆ ಗೊತ್ತಾಗ ಬೇಕು?’ ಬ್ರಹ್ಮಚಾರಿ ಬಯ್ದು ಹೇಳಿದ: ‘ಛೆ! ನೀನು ಎಂಥಾ ತಿಳಿಗೇಡಿ! ನಿನ್ನನ್ನು ನೀನು ಹೇಗೆ ರಕ್ಷಿಸಿಕೊಳ್ಳಬೇಕು ಎಂಬುದು ನಿನಗೆ ಗೊತ್ತಿಲ್ಲವಲ್ಲ. ಕಚ್ಚಬೇಡ ಎಂದು ಹೇಳಿದೆನೇ ವಿನಾ ಬುಸುಗುಟ್ಟಬೇಡ ಎಂದು ಹೇಳಲಿಲ್ಲವಲ್ಲ. ಬುಸುಗುಟ್ಟಿ ಏಕೆ ಅವರನ್ನು ಹೆದರಿಸಬಾರದಾ ಗಿತ್ತು?’</p>
  <p>‘ದುಷ್ಟರ ಕಡೆ ಬುಸುಗುಟ್ಟಬೇಕು. ಕೇಡು ಮಾಡದೆ ಇರಲೆಂದು ಅವರಿಗೆ ಭಯ ತೋರಿಸ ಬೇಕು.’</p>
  <div>ಅಂತಕನ ದೂತರಿಗೆ . . .</div>
  <p>ಹರೆಯ ಹದಿನೈದು. ಸುಂದರ, ಬುದ್ಧಿವಂತ, ಹುಡುಗನಾತ. ತುಂಟರ ದುಷ್ಟಕೂಟಕ್ಕೆ ಸೇರಿದವನಲ್ಲ. ಓದಿನಲ್ಲಿ ಹಿಂದೆ ಬಿದ್ದವನಲ್ಲ. ತಂದೆತಾಯಿಗಳ ಏಕಮಾತ್ರ ಪುತ್ರ. ಅವರಿಗೆ ವಿಧೇಯ. ಅವನ ಸದ್ಗುಣ ಮತ್ತು ವ್ಯಕ್ತಿತ್ವಗಳಿಂದಾಗಿ, ಮಿತ್ರರು ಅವನನ್ನು ಗೌರವದಿಂದ ನೋಡುತ್ತಲಿದ್ದರು. ಒಂದು ದಿನ ಮಿತ್ರರ ಜೊತೆ ಪ್ರವಾಸ ಹೋಗಿ ಬರುತ್ತೇನೆಂದು ಹೊರಟ. ಯುವ ವಿದ್ಯಾರ್ಥಿಗಳ ಕೂಟದಲ್ಲಿ ಆತನನ್ನು ಕಾಣದಿದ್ದಾಗ, ವಿದ್ಯಾರ್ಥಿ ಮುಖಂಡ ‘ಆತನೆಲ್ಲಿ?’ ಎಂದು ಪ್ರಶ್ನಿಸಿದ. ಉಳಿದವರೂ ‘ಆತನೆಲ್ಲಿ?’ ಎಂದು ಆಶ್ಚರ್ಯಚಕಿತರಾಗಿ ಉದ್ಗರಿಸಿದರು. ಸರಿ, ಹುಡುಕಾಟ ಪ್ರಾರಂಭವಾಯಿತು. ನದಿತೀರಕ್ಕೆ ಈಜಲು ಹೋಗಿದ್ದಾನೆಂದು ತಿಳಿಯಿತು. ಈಜಲು ಹೋದವನು ನದಿಯಿಂದ ಮೇಲೆ ಬರಲಿಲ್ಲ! ಕಷ್ಟಪಟ್ಟು ಆತನ ಶವವನ್ನು ಹೊರತರ ಲಾಯಿತು. ದುರ್ಮರಣದ ವಾರ್ತೆಯನ್ನು ಆತನ ತಾಯಿಗೆ ತಿಳಿಸಿದರು. ತಂದೆಗೂ ವಿಚಾರ ತಿಳಿ ಯಿತು. ತಂದೆ ತಲೆ ಹೊಡೆದುಕೊಂಡು ಕರುಳು ಕಿತ್ತುಬರುವಂತೆ ಅಳುತ್ತ ಕೂತರು. ನಯವಿನಯ ಸಂಪನ್ನನಾದ ತನ್ನ ಮಗನ ಒಂದೊಂದೇ ಗುಣಗಳನ್ನು ನೆನೆಸಿಕೊಂಡು ಹಲಬುತ್ತ ಹೊರಳಾಡಿ ದರು. ತಾಯಿ ಗಂಭೀರವಾಗಿದ್ದಳು. ಮೌನವಾಗಿ ದುಃಖವನ್ನು ನುಂಗಿಕೊಂಡಂತಿತ್ತು. ಮಗನನ್ನು ಪ್ರವಾಸಕ್ಕೆ ಕೊಂಡೊಯ್ದ ಯಾರ ಬಗೆಗೂ, ಒಂದೂ ಕಟುನುಡಿಯನ್ನಾಡಲಿಲ್ಲ. ಗಂಡನನ್ನು ತಾನೇ ಸಮಾಧಾನಪಡಿಸಿದಳು. ದೃಢಮನಸ್ಕಳಾಗಿದ್ದುಕೊಂಡು, ಫೋನುಮಾಡಿ ಬಂಧುಬಾಂಧವ ರಿಗೂ, ಪೋಲೀಸರಿಗೂ, ತನ್ನ ಪತಿಯ ಆಫೀಸಿನ ಅಧಿಕಾರಿಗಳಿಗೂ ವಿಚಾರ ತಿಳಿಸಿ ಶವವನ್ನು ಸ್ಮಶಾನಕ್ಕೆ ಸಾಗಿಸಲು ವ್ಯವಸ್ಥೆ ಮಾಡಿದಳು. ಶವಕ್ಕೆ ಬೆಂಕಿ ಇಟ್ಟಾಗ ಮಾತ್ರ ಆ ತಾಯಿ ಶೋಕವನ್ನು ತಡೆಯಲಾರದೇ ಕುಸಿದು ಬಿದ್ದಳು.</p>
  <p>ಇನ್ನೊಬ್ಬಾತತ ಇಂಜಿನಿಯರಿಂಗ್ ಕಲಿಯುತ್ತಿದ್ದ. ನಕ್ಕು ನಗಿಸುವುದು ಅವನ ಸ್ವಭಾವವಾ ಗಿತ್ತು. ಅವನಿನ್ನೂ ಮಕ್ಕಳಾಟಿಕೆ ಬಿಡಲಿಲ್ಲವೆಂದೆಣಿಸಿ ತಾಯಿ ಆತನನ್ನು ಪ್ರಶ್ನಿಸಿದಳು. ‘ಏಕೆ ಅಷ್ಟೊಂದು ನಗುತ್ತಿ? ಏನಾಗಿದೆ ನಿನಗೆ?’ ಆತ ನಗುತ್ತಲೇ ಉತ್ತರಿಸಿದ : ‘ನಾಳೆ ಸತ್ತುಹೋದೆ ಎಂದಿಟ್ಟುಕೊ, ಯಮನು ಆ ಲೋಕದಲ್ಲಿ ಏನು ಮಾಡಿದೆ? ಎಂದು ಕೇಳಿದರೆ, ಜನರನ್ನು ಚೆನ್ನಾಗಿ ನಗಿಸಿದ್ದೇನೆ ಎನ್ನುತ್ತೇನೆ’ ಎಂದ. ಏನಾಶ್ಚರ್ಯ! ಮಾರನೇ ದಿನ, ಸೈಕಲ್ ಏರಿ ಪೇಟೆಯಲ್ಲಿ ಹೋಗುತ್ತಿದ್ದಾಗ, ಲಾರಿಗೆ ಢಿಕ್ಕಿ ಹೊಡೆದು, ಮೃತನಾದ! ಅಂತಕನ ದೂತರಿಗೆ ಕಿಂಚಿತ್ತೂ ದಯವಿಲ್ಲ. ನೋವೇ ಅವರ ಗುರಿಯೇ?</p>
  <p>ತ್ರಿವೇಂಡ್ರಂನ ಶ್ರೀ ನಾಯರ್, ವಿಶ್ವವಿದ್ಯಾಲಯದಲ್ಲಿ ಮಲೆಯಾಳಂ ಬೋಧಿಸುವ ಪ್ರೊಫೆ ಸರ್, ಸಂಸ್ಕೃತ ಬಲ್ಲವರು. ಆದರೆ ದೇವರಲ್ಲಿ ವಿಶ್ವಾಸವಿಲ್ಲದವರು. ವಿವಾಹವಾಗಿ ಬಹುಕಾಲದ ನಂತರ ಅವರಿಗೊಬ್ಬ ಮಗ ಜನಿಸಿದ. ಆರನೇ ವಯಸ್ಸಿನಲ್ಲಿ ಆತ ಅಸ್ವಸ್ಥನಾದ. ಪ್ರಾಣ ಬಿಡುವುದಕ್ಕೆ ಮೊದಲು, ತಂದೆಯನ್ನು ಹತ್ತಿರ ಕರೆಯುವಂತೆ ತಾಯಿಯನ್ನು ಕೇಳಿಕೊಂಡ. ತಂದೆ ಹತ್ತಿರ ಬಂದೊಡನೆ, ಅವರನ್ನೇ ನೋಡುತ್ತ ಯಾರೂ ಈವರೆಗೆ ಹೇಳಿಕೊಡದೇ ಇದ್ದ ದೇವರ ನಾಮವನ್ನು ಹದಿನೈದು ನಿಮಿಷಗಳ ಕಾಲ, ಗಟ್ಟಿಯಾಗಿ ಉಚ್ಚರಿಸುತ್ತ ಪ್ರಾಣಬಿಟ್ಟ. ಶ್ರೀ ನಾಯರ್ ಚಕಿತರಾದರು, ಸ್ತಂಭಿತರಾದರು. ಈ ಘಟನೆ, ಅವರ ಬದುಕಿಗೆ ಒಂದು ತಿರುವನ್ನು ನೀಡಿತು. ಸಾವು ಅವರಿಗೆ ಪಾಠ ಕಲಿಸಿತು. ಇಂದು ಅವರು ಆಸ್ತಿಕರು.</p>
  <p>ಹೇಳದೆ ಕೇಳದೆ ಸಾವು ಅಕಸ್ಮಾತ್ತಾಗಿ ಬಂದುಬಿಡುತ್ತದೆ. ಆಗ ಮನುಷ್ಯನ ಅಸಹಾಯಕತೆ ಪರಮಾವಧಿಗೇರುತ್ತದೆ. ಬಾಳಿನ ಭರವಸೆಯೆಲ್ಲ ಕ್ಷಣಾರ್ಧದಲ್ಲಿ ಮಾಯವಾಗುವಾಗ, ಎಂಥ ದೃಢಹೃದಯವೂ ತತ್ತರಿಸುತ್ತದೆ. ಈ ಹೊತ್ತು ಜೀವಂತವಾಗಿರುವ ವ್ಯಕ್ತಿಯೇ, ನಾಳೆ ಮಣ್ಣಿನಲ್ಲಿ ಮಣ್ಣಾಗುವುದನ್ನು ಕಣ್ಣಾರೆ ಕಾಣುವಾಗ, ಎಂಥ ಎದೆಯೂ ತಲ್ಲಣಿಸುತ್ತದೆ. ಅತ್ಯಂತ ಪ್ರೀತಿ ಯಿಂದ ನೋಡಿಕೊಂಡ ಜನಗಳೇ, ಮೃತವ್ಯಕ್ತಿಯನ್ನು ಕಲ್ಲು ಕೊರಡನ್ನು ತ್ಯಜಿಸುವಂತೆ ಬಿಟ್ಟು ಹೋಗುತ್ತಾರಲ್ಲ!</p>
  <div>ಸಾವು ನೋವು</div>
  <p>ಏನಿದು ಈ ಸಾವು? ಭಯಾನಕವಲ್ಲವೆ?</p>
  <p>ಹೌದು, ಅಲ್ಲ–ಎಂದರು ಪುಷಿಗಳು.</p>
  <p>ಅಜ್ಞಾನಿಗಳಿಗೆ ಭಯಾನಕ, ಜ್ಞಾನಿಗೆ ಅಲ್ಲ ಎಂದರು–ಆ ಅನುಭಾವೀ ಮನೀಷಿಗಳು. ಸಾವು ಜೀವನದ ಒಂದು ಅತ್ಯಂತ ಪ್ರಮುಖ ಘಟನೆ. ಆದರೂ ಅದನ್ನು ಕುರಿತು ಬುದ್ಧಿವಂತ, ವಿದ್ಯಾವಂತ ಜನಗಳೇ ಯೋಚಿಸುತ್ತಿಲ್ಲ. ಅದರ ಬಗ್ಗೆ ನಮ್ಮ ತಿಳಿವಳಿಕೆ ಎಷ್ಟೊಂದು ಅಲ್ಪ ಹಾಗೂ ಸೀಮಿತ! ಅಂಥ ಸೀಮಿತ ಜ್ಞಾನವೇ ಬುದ್ಧಿವಂತಿಕೆಯ ಲಕ್ಷಣ ಎಂಬ ಛಲ ಬೇರೆ!</p>
  <p>ಮರಣ ಹಾಗೂ ಮರಣಾತೀತ ಅಸ್ತಿತ್ವದ ಗುಟ್ಟೆಲ್ಲ ತಮಗೆ ಗೊತ್ತಿದೆ ಎನ್ನುವ ಮತ ಪಂಡಿತರು. ‘ದೇಣಿಗೆ, ಕಾಣಿಕೆಗಳನ್ನು ಸಲ್ಲಿಸಿ, ನಿಮ್ಮ ಪರಲೋಕದ ಸ್ಥಾನವನ್ನು ರಿಸವ್R ಮಾಡಿಸಿ, ಈಗಾಗಲೆ ಭದ್ರಪಡಿಸಿಕೊಳ್ಳಿ’–ಎಂದಾರೆ ಹೊರತು, ಈ ಕುರಿತು ಚಿಂತನೆಗೆ ನಿಮ್ಮನ್ನು ಪ್ರೇರಿಸಲಾರರು.</p>
  <p>ದಿನನಿತ್ಯವೂ ಇತರರು ಸಾಯುತ್ತಿರುವುದನ್ನು ನೋಡುವ ಮನುಷ್ಯ, ಪರಿಚಿತರು ತೀರಿ ಕೊಂಡಾಗ ‘ಅಯ್ಯೋ ಹೋದರೇ!’ ಎಂದು ಒಂದು ಕ್ಷಣ ಚಕಿತನಾಗುತ್ತಾನೆ. ಸ್ವಲ್ಪ ಸಂತಾಪ ವನ್ನೂ ಪಡಬಹುದು. ಬಳಿಕ ‘ಎಲ್ಲರೂ ಒಂದು ದಿನ ಹೋಗಬೇಕಲ್ಲ’ ಎಂಬ ಸಾಂತ್ವನದ ಮಾತನ್ನು ಮೆಲುಕಾಡಬಹುದು. ಆದರೆ ಸಾವು ಏನು? ಸಾವಿನ ಆಚೆಗೆ ಏನು?–ಎಂಬುದನ್ನು ಆತ ಯೋಚಿಸಲಾರ. ಸಮೀಪದ ಬಂಧುಗಳು ಸತ್ತಾಗ ತೀವ್ರತರದ ಆಘಾತ, ತಡೆಯಲಾರದ ಸಂಕಟ ಗಳಿಂದ ಕಂಗೆಡುತ್ತಾನೆ, ಕಣ್ಣೀರಿಡುತ್ತಾನೆ. ಕೆಲದಿನಗಳ ಬಳಿಕ ಮೆಲ್ಲನೇ ನೋವನ್ನು ಮರೆಯು ತ್ತಾನೆ. ತಿರುಗಿ ತನ್ನ ದೈನಂದಿನ ಚಟುವಟಿಕೆಗಳಲ್ಲಿ ಮುಳುಗುತ್ತಾನೆ. ತನಗೇ ಸಾವು ಬಂದಾಗ ಯಾವ ಸಿದ್ಧತೆಯೂ ಇಲ್ಲದೇ, ಅಳುತ್ತ, ಗೋಗರೆಯುತ್ತ, ಭಯವಿಹ್ವಲನಾಗಿ ಸಾಯುತ್ತಾನೆ. ಹೆಚ್ಚಿನ ಜನ, ನರಿನಾಯಿಗಳು ಸತ್ತಂತೆ ಸಾಯುತ್ತಾರೆ. ‘ಸಾವು ಬಂದರೆ ಸತ್ತರಾಯಿತು. ಅದು ಪ್ರಕೃತಿಯ ನಿಯಮವಲ್ಲವೆ?’ ಎಂದು ಹಾರಿಕೆಯ ಮಾತನಾಡಿ ಬುದ್ಧಿವಂತರು ಈ ಸಮಸ್ಯೆ ಯನ್ನು ಅಲ್ಲಗಳೆಯುವುದುಂಟು.* ಕೆಲವು ಸಾವುಗಳು ಸಾವಿನ ಸ್ವರೂಪದ ಕ್ಷಣಿಕ ದರ್ಶನವ ನ್ನೀಯುವುದುಂಟು. ಅನಿವಾರ್ಯವಾದುದನ್ನು ಎದುರಿಸಲು, ನಿರ್ಭೀತಿಯ ಮನೋವೃತ್ತಿಯನ್ನು ಉಂಟುಮಾಡುವಂಥ ನೈಜ ಘಟನೆಗಳು, ಅನುಭವಗಳು ಅವು. ಆದರೆ ಅವುಗಳ ಅರ್ಥ ತಿಳಿಯದೆ ಮನುಷ್ಯ ವಿಹ್ವಲನಾಗುತ್ತಾನೆ.</p>
  <p>ಏಳು ವರ್ಷ ವಯಸ್ಸಿನ ಮಗ. ಅಲ್ಪಕಾಲದ ಅಸ್ವಸ್ಥತೆಯಿಂದ ತೀರಿಕೊಂಡ. ದುಃಖವನ್ನು ಮರೆಯಲು ದಂಪತಿಗಳು ದಕ್ಷಿಣ ದೇಶಕ್ಕೆ ಬಂದರು. ಇಲ್ಲಿಯೇ ಉದ್ಯೋಗ ಮಾಡಿಕೊಂಡಿ ದ್ದಾರೆ. ತಾಯಿ ಮತ್ತೆ ಮತ್ತೆ ‘ದೇವರು ನನ್ನ ಮಗುವನ್ನು ಏಕೆ ಕರೆದುಕೊಂಡ?’ ಎಂಬ ಪ್ರಶ್ನೆ ಯನ್ನು ಕೇಳುತ್ತಲೇ ಇದ್ದಳು. ಸಮಾಧಾನದ ಮಾತುಗಳನ್ನು ಹೇಳಲು ಎಷ್ಟು ಪ್ರಯತ್ನಮಾಡಿ ದರೂ, ಅವಳು ತನ್ನ ಪ್ರಶ್ನೆಯನ್ನು ಉಚ್ಚರಿಸುತ್ತಲೇ ಇದ್ದಳು. ಪುತ್ರಶೋಕದಿಂದ ತಪ್ತಳಾಗಿ ದ್ದಳು. ಯಾರದ್ದೇ ಮಾತುಗಳನ್ನು ಕೇಳುವುದಕ್ಕೂ, ವಿಚಾರ ಮಾಡುವುದಕ್ಕೂ, ಅಸಾಧ್ಯವಾದ ಮಾನಸಿಕ ಸ್ಥಿತಿ ಅದು. ಪ್ರಾಯಕ್ಕೆ ಬಂದ ಮಗನನ್ನು ಕಳೆದುಕೊಂಡ ವಿಚಾರವಂತರೊಬ್ಬರು ‘ನಾನೊಬ್ಬನೇ ಮಗನನ್ನು ಕಳೆದುಕೊಂಡವನಲ್ಲ, ಲೋಕದಲ್ಲಿ ಪುತ್ರಶೋಕದಿಂದ ದುಃಖಿತರಾದ ವರೆಷ್ಟೋ ಮಂದಿ ಇಲ್ಲವೆ!’ ಎಂದು ಸಮಾಧಾನ ತಂದುಕೊಳ್ಳಬಹುದು. ವ್ಯಾವಹಾರಿಕವಾಗಿ ಇದು ಹೊಂದಾಣಿಕೆಯ ಮನೋಭಾವವನ್ನು ಪ್ರದರ್ಶಿಸಿದಂತಾಯಿತೇ ಹೊರತು, ಸಾವಿನ ಮೂಲ ಸ್ವರೂಪದ ಅರಿವಿನಿಂದ ಬಂದ ಸಾಂತ್ವನದ ಭಾವವಲ್ಲ.</p>
  <div>ನೋವಿನ ನಾನಾವಿಧ</div>
  <p>ಜೀವನದಲ್ಲಿ ಎದುರಿಸಬೇಕಾದ ತೀವ್ರ ಕಷ್ಟಕಂಟಕಗಳು ಎಲ್ಲರನ್ನೂ ಒಂದೇ ರೀತಿ ಕಂಗೆಡಿ ಸುತ್ತವೆ ಎನ್ನಲಾಗದು. ಕೆಲವರು ಸಣ್ಣಪುಟ್ಟ ತೊಂದರೆಗಳಿಂದಲೂ ಖಿನ್ನರಾಗಿಬಿಡುವ ಅಪ್ರ ಬುದ್ಧರು. ಕೆಲ ಜನ ಶಾಂತಚಿತ್ತರಾಗಿದ್ದುಕೊಂಡು ಎಡರು ತೊಡರುಗಳನ್ನು ಎದುರಿಸುತ್ತಾರೆ. ಮನುಷ್ಯರಲ್ಲಿ ವೈವಿಧ್ಯ, ವೈಶಿಷ್ಟ್ಯಗಳಿರುವಂತೆ ಅವರು ಎದುರಿಸುವ ಸಮಸ್ಯೆಗಳಲ್ಲೂ ವೈವಿಧ್ಯ, ವೈಶಿಷ್ಟ್ಯಗಳಿರುತ್ತವೆ. ಆದರೆ ಎಲ್ಲರನ್ನೂ ಒಂದಲ್ಲ ಒಂದು ಪ್ರಮಾಣದಲ್ಲಿ ದುಃಖಕ್ಕೀಡು ಮಾಡುವ ಸಂದರ್ಭ, ಸನ್ನಿವೇಶಗಳಿವೆ. ಪ್ರೀತಿಪಾತ್ರರ ಸಾವು ಅಂಥ ಒಂದು ಸಂದರ್ಭ. ಅಗಲುವಿಕೆಯ ಪ್ರಥಮ ವರ್ಷದಲ್ಲಿ, ಸತಿಪತಿಗಳಲ್ಲಿ ಒಬ್ಬರ ಮರಣದಿಂದುಂಟಾಗುವ ದುಃಖ ದುಮ್ಮಾನಗಳ ಪರಿಣಾಮವಾಗಿ, ಉಂಟಾಗುವ ಸಾವುಗಳು ಸಾಮಾನ್ಯವಾಗಿ ಇತರ ಅದೇ ವಯಸ್ಸಿನ ಗುಂಪಿನಲ್ಲಿ ಆಗುವ ಸಾವುಗಳಿಗಿಂತ ಹತ್ತುಪಾಲು ಹೆಚ್ಚು ಎಂದು ತಿಳಿದುಬಂದಿದೆ. ವಿವಾಹಿತರಿಗಿಂತ ವಿಚ್ಛೇದ ಹೊಂದಿದವರಲ್ಲಿ ರೋಗರುಜಿನ ಹನ್ನೆರಡುಪಟ್ಟು ಹೆಚ್ಚು ಎಂಬು ದನ್ನು ಪರಿಶೀಲಿಸಿದ್ದಾರೆ. ಅತ್ಯಂತ ನಿರಾಶಾದಾಯಕ ಹಾಗೂ ಅಸಹಾಯಕ ಪರಿಸ್ಥಿತಿಯಲ್ಲಿದ್ದಾಗ ನೂರರಲ್ಲಿ ಎಂಬತ್ತರಷ್ಟು ದೈಹಿಕ ವ್ಯಾಧಿ ಉಲ್ಬಣಿಸುವುದು ಎಂದು ಪತ್ತೆಹಚ್ಚಿದ್ದಾರೆ.</p>
  <p>ಸೃಷ್ಟಿಯಾದಂದಿನಿಂದ ಇಂದಿನವರೆಗೂ ಪ್ರತಿಯೊಬ್ಬನನ್ನೂ ಒಂದಲ್ಲ ಒಂದು ನೋವು, ಚಿಂತೆ ಮೆಟ್ಟಿಕೊಂಡೇ ಇದೆ. ಎಲ್ಲೋ ಕೆಲವರು ಜೀವನವನ್ನು ಕುರಿತು ತಮ್ಮ ದೃಷ್ಟಿಕೋನ, ಅನುಭವದ ಪಕ್ವತೆ, ಅಭ್ಯಾಸ-ತರಬೇತಿ ಮತ್ತು ಸತ್ಸಂಗ, ಭಗವಂತನಲ್ಲಿ ಪ್ರಾರ್ಥನೆ–ಇವು ಗಳಿಂದ ಚಿಂತೆಯನ್ನು ಬಹುಮಟ್ಟಿಗೆ ನಿಯಂತ್ರಿಸಬಲ್ಲರು. ಉಳಿದವರು ಚಿಂತೆಯಿಂದ ಕಂಗೆಟ್ಟು ದಿಕ್ಕೆಟ್ಟು ಬಳಲಿ ಬೆಂಡಾಗುವರು. ಕೆಲವರು ಮಾದಕ ದ್ರವ್ಯಗಳನ್ನು ಸೇವಿಸಿ, ಮತ್ತುಮಂಪರು ಬರುವ ಔಷಧಗಳನ್ನು ತಿಂದು ಚಿಂತೆಯನ್ನು ಸ್ವಲ್ಪ ಹೊತ್ತು ಮರೆಯಲು ಯತ್ನಿಸಿ ಮತ್ತಷ್ಟು ದುರ್ಬಲರಾಗುವರು! ದುಃಖಿತರಾಗುವರು! ಇನ್ನು ಕೆಲವರು ಸಮಸ್ಯೆಗೆ ಪರಿಹಾರ ಆತ್ಮಹತ್ಯೆ ಎಂದು ತಿಳಿದು ಆ ಹೇಯಕೃತ್ಯವನ್ನೆಸಗಿ ಇಹಪರ ಎರಡನ್ನೂ ಕಳೆದುಕೊಳ್ಳುವರು. ಇವೆಲ್ಲ ಚಿಂಕ್ರೋಭದ ಆಘಾತವನ್ನು ಹೆಚ್ಚಿಸಬಲ್ಲವೇ ಹೊರತು ನೀಗಿಸಲಾರವು. ಹಾಗಾದರೆ ಚಿಂಕ್ರೋಭ ದಿಂದ ಬಿಡುಗಡೆಯಾಗಲು ದಾರಿ ಯಾವುದು?</p>
  <div>ಅನಿವಾರ್ಯ, ಅಪರಿಹಾರ್ಯ</div>
  <p>ಎಲ್ಲರ ಬದುಕಿನಲ್ಲೂ ಅನಿವಾರ್ಯವಾದ ಘಟನೆಗಳು ನಡೆದೇ ನಡೆಯುತ್ತವೆ. ಕೆಲವೊಮ್ಮೆ ನಿಮ್ಮ ನಿರೀಕ್ಷೆಗೆ ಅನುಗುಣವಾಗಿ ನಡೆದರೆ, ಇನ್ನು ಕೆಲವೊಮ್ಮೆ ಅನಿರೀಕ್ಷಿತವಾಗಿ.</p>
  <p>ನಿವಾರಿಸಲು ಅಸಾಧ್ಯವಾದುದನ್ನು, ಪರಿಹರಿಸಲಾಗದುದನ್ನು, ಹೇಗೆ ಎದುರಿಸುವುದು ಎನ್ನುವು ದನ್ನು ಕುರಿತು ನಮ್ಮಲ್ಲಿ ಯೋಚಿಸುವ ಅಭ್ಯಾಸ ಹೆಚ್ಚಿನವರು ಇಟ್ಟುಕೊಂಡಿಲ್ಲ.</p>
  <p>ಮನುಷ್ಯ ಆಶಾವಾದಿಯಾಗಬೇಕು, ದುರ್ಘಟನೆಗಳನ್ನು ನಿರೀಕ್ಷಿಸುತ್ತ ಕೂಡಬೇಕಿಲ್ಲ ಎಂಬುದು ದಿಟ. ಆದರೆ ಜೀವನದಲ್ಲಿ ಏರುಪೇರುಗಳಿಲ್ಲದೆ, ವೃದ್ಧಿಕ್ಷಯಗಳಿಲ್ಲದೆ ಎಲ್ಲವೂ ಸುಗಮವಾಗಿಬಿಡುವುದು ಎಂಬುದು, ಸಿನಿಮೀಯ ಭ್ರಾಮಕ ಕಲ್ಪನೆಯಾಗುವುದಲ್ಲವೆ?</p>
  <p>ಬಾಲ್ಯ, ಯೌವನಾವಸ್ಥೆಗಳಲ್ಲಿ, ದೈಹಿಕಶಕ್ತಿ ಚೆನ್ನಾಗಿರುವಾಗ, ಭರವಸೆ ಬಲವಾಗಿರುವಾಗ, ಕಲ್ಪನೆಯ ಕನಸುಗಳನ್ನು ಕಾಣುತ್ತ, ಭವಿಷ್ಯದ ಚಿತ್ರಸೌಧಗಳನ್ನು ಕಟ್ಟಬಹುದು. ಸೋಲು, ಹತಾಶೆ, ವಿರೋಧ, ದುರ್ಬಲತೆ, ಅಸಹಾಯಕತೆ–ಈ ತೆರೆಗಳು ಬಂದು ಬಡಿದಪ್ಪಳಿಸಿದಾಗ ಮನುಷ್ಯ ತತ್ತರಿಸುತ್ತಾನೆ. ಕಿಂಕರ್ತವ್ಯ ಮೂಢನಾಗುತ್ತಾನೆ. ಆ ಸ್ಥಿತಿಯಲ್ಲಿ ತಾನು ಯೋಚಿಸಲೂ ಆರ, ಇತರರ ಸಲಹೆಗಳನ್ನು ಸ್ವೀಕರಿಸಿ ತನ್ನ ಮನಸ್ಸಿನ ದುಗುಡವನ್ನು ದೂರಮಾಡಲೂ ಆರ. ಆದುದರಿಂದಲೇ ಅನಿವಾರ್ಯವಾದುದನ್ನು ಎದುರಿಸಲು ಸಿದ್ಧತೆ ಬೇಕು.</p>
  <p>ಆಗಸವನ್ನು ಕಾರ್ಮೋಡಗಳು ಮುಸುಕುತ್ತವೆ. ಕ್ಷಣಾರ್ಧದಲ್ಲಿ ಧಾರಾಕಾರವಾಗಿ ಮಳೆ ಸುರಿ ಯುತ್ತದೆ. ನಾವು ಮಳೆಯನ್ನು ಬೇಡವೆಂದು ತಡೆಯಬಲ್ಲೆವೇ? ಮಳೆಯಲ್ಲಿ ಸಿಕ್ಕಿ ತೋಯದೆ ಇರಬೇಕಾದರೆ, ಮನೆಯನ್ನು ಮಾಡಿನಿಂದ ಮುಚ್ಚಿರಬೇಕು. ಸಂಚರಿಸುವಾಗ ಕೈಯಲ್ಲಿ ಕೊಡೆ ಯನ್ನು ಹಿಡಿದುಕೊಳ್ಳಬೇಕು. ಕಾಡಿನ ದಾರಿಯಲ್ಲಿ ನಡೆದು ಹೋಗುವಾಗ, ನಾವು ಕಲ್ಲುಮುಳ್ಳು ಗಳನ್ನು ತೆಗೆದು ಸ್ವಚ್ಛ ಮಾಡಲಾರೆವು. ಕಲ್ಲುಮುಳ್ಳುಗಳು ಚುಚ್ಚದಂತೆ ಪಾದರಕ್ಷೆಗಳನ್ನು ಧರಿಸಬೇಕು. ಅಂತೆಯೇ ಈ ಪ್ರಪಂಚದ ಬಾಳ್ವೆಯಲ್ಲಿ ಬರಬಹುದಾದ ಕಷ್ಟನಷ್ಟಗಳನ್ನು, ಸೋಲು ನಿರಾಸೆಗಳನ್ನು, ಸಾವು ನೋವುಗಳನ್ನು, ಬೇಡವೆಂದರೂ ಬಿಟ್ಟಿರಲು ಸಾಧ್ಯವಿಲ್ಲ. ನಮ್ಮ ಮನ ಸ್ಸನ್ನು ಅರಿವಿನ ಬೆಳಕಿನಿಂದ ಬೆಳಗಬೇಕು. ಸಮಸ್ಯೆಗಳ ಮೂಲವನ್ನು ಅರ್ಥೈಸಿಕೊಳ್ಳಬೇಕು. ಎಲ್ಲಕ್ಕಿಂತ ಮಿಗಿಲಾಗಿ ಜೀವನವನ್ನು ನಿಯಂತ್ರಿಸುವ ಸೂಕ್ಷ್ಮ ನಿಯಮಗಳನ್ನು ಅರಿತು, ಅರಗಿಸಿ ಕೊಂಡು, ದೃಢಚಿತ್ತರೂ, ಧೀರರೂ, ಶಾಂತಮನಸ್ಕರೂ ಆಗಿ ಸಮಸ್ಯೆಗಳನ್ನು ಎದುರಿಸಬೇಕು.</p>
  <p>ಮನಸ್ಸನ್ನು ಶಾಂತವಾಗಿಟ್ಟುಕೊಳ್ಳಬೇಕೆಂದು ಬಯಸುವವರು ಬಹಳಷ್ಟು ಜಾಗರೂಕತೆ ಯಿಂದ ಅನಾವಶ್ಯಕ ಸಮಸ್ಯೆಗಳನ್ನು ದೂರಕ್ಕೆಸೆಯಬೇಕು. ಆವಶ್ಯಕವೂ, ಅನಿವಾರ್ಯವೂ ಆದ ಸಮಸ್ಯೆಗಳನ್ನು ನಾವು ಎದುರಿಸುವಾಗ ಗೌತಮಬುದ್ಧ ‘ಅಂಗುತ್ತರನಿಕಾಯ’ದಲ್ಲಿ ಹೇಳಿದ ಮಾತುಗಳು ತುಂಬ ಉಪಯುಕ್ತವೆನಿಸುತ್ತವೆ–</p>
  <p>‘ಭಿಕ್ಷುಗಳೇ, ಈ ಐದು ಸಂಗತಿಗಳನ್ನು ಕುರಿತು ಗಂಡಸರೂ, ಹೆಂಗಸರೂ, ಗೃಹಸ್ಥರೂ, ಭಿಕ್ಷುಗಳೂ ಚಿಂತನೆ ಮಾಡಬೇಕು.</p>
  <p>1. ವೃದ್ಧಾಪ್ಯವು ಬಂದೇ ಬರುವುದು. ಅದನ್ನು ನಾವು ನಿವಾರಿಸುವಂತಿಲ್ಲ, ತಪ್ಪಿಸಿಕೊಳ್ಳು ವಂತಿಲ್ಲ.</p>
  <p>2. ರೋಗರುಜಿನಗಳು ಒಂದಲ್ಲ ಒಂದು ದಿನ ಬರುವ ಸಂದರ್ಭವಿಲ್ಲವೆಂದು ಹೇಳಲಾರೆ. ಅದನ್ನು ನಿವಾರಿಸಲು ಪ್ರಯತ್ನಿಸಿದರೂ, ಪೂರ್ಣನಿವಾರಣೆ ಶಕ್ಯವಲ್ಲ.</p>
  <p>3. ಒಂದಲ್ಲ ಒಂದು ದಿನ ಮರಣ ಬಂದೇ ಬರುವುದು. ಇದನ್ನು ತಪ್ಪಿಸಿಕೊಳ್ಳುವಂತಿಲ್ಲ. ‘ಮರಣ ಬಂದಾಗ ಸತ್ತರಾಯಿತು’ ಎಂದು ನಿರ್ಲಿಪ್ತರಾಗಿ ಇತರರಿಗೆ ಉಪದೇಶಿಸಬಹುದು. ಆದರೆ ನುಡಿದಂತೆ ನಡೆಯಲು ನಮಗೇ ಕಷ್ಟ.</p>
  <p>4. ನನ್ನ ಪ್ರೀತಿಪಾತ್ರವಾದ ವಸ್ತುಗಳೆಲ್ಲ ಬದಲಾವಣೆ ಹೊಂದುತ್ತವೆ, ದುರ್ಬಲವಾಗುತ್ತವೆ, ವಿಯೋಗ ಹೊಂದುತ್ತವೆ. ಇದನ್ನು ತಪ್ಪಿಸಿಕೊಳ್ಳುವಂತಿಲ್ಲ.</p>
  <p>5. ನನ್ನ ಬದುಕನ್ನು ರೂಪಿಸುವುದು ನನ್ನ ಯೋಚನೆ ಮತ್ತು ಭಾವನೆಗಳು. ಒಳಿತೋ ಕೆಡುಕೋ ಮಾಡಿದಂಥ ಕಾರ್ಯಗಳು. ಅವುಗಳ ಫಲಗಳನ್ನು ಉಣ್ಣುವವನು ನಾನೇ.</p>
  <p>ಭಿಕ್ಷುಗಳೇ,</p>
  <p>ವೃದ್ಧಾಪ್ಯವನ್ನು ಕುರಿತು ಚಿಂತಿಸಿದರೆ ಯೌವನದ ಅಹಂಕಾರ ಸ್ಥಗಿತವಾಗದಿದ್ದರೂ, ಸ್ವಲ್ಪ ಮಟ್ಟಿಗೆ ಅಳಿಯುವುದು.</p>
  <p>ರೋಗರುಜಿನಗಳಿಂದ ಉದ್ಭವಿಸುವ ಅಸಹಾಯಕತೆಯನ್ನು ಕುರಿತು ಚಿಂತಿಸಿದಾಗ, ತನ್ನ ಆರೋಗ್ಯದ ಬಗೆಗಿನ ಅಭಿಮಾನ ಸ್ಥಗಿತವಾಗುವುದು, ಇಲ್ಲವೇ ಸ್ವಲ್ಪ ಮಟ್ಟಿಗಾದರೂ ಕಡಿಮೆ ಯಾಗುವುದು.</p>
  <p>ಮರಣವನ್ನು ಕುರಿತು ಅಧ್ಯಯನ ಅನುಧ್ಯಾನ ಮಾಡಿದಾಗ, ಜೀವನದ ಬಗೆಗಿನ ಅಭಿಮಾನ ಅಹಂಕಾರ ದೂರವಾಗುವುದು, ಇಲ್ಲವೇ ಕಡಿಮೆಯಾಗುವುದು.</p>
  <p>ಪ್ರಿಯವಾದ ವಸ್ತುಗಳ ಬದಲಾವಣೆ, ಕ್ಷೀಣ ಹೊಂದುವಿಕೆ, ವಿಯೋಗ–ಇವುಗಳನ್ನು ಕುರಿತು ಚಿಂತಿಸಿದಾಗ ಲೋಭವು ದೂರವಾಗುವುದು ಅಥವಾ ಕಡಿಮೆಯಾಗುವುದು.</p>
  <p>ತನ್ನ ಕರ್ಮಕ್ಕೆ ತಾನೇ ಹೊಣೆ, ತನ್ನ ಬದುಕನ್ನು ದಿನದಿನವೂ ಸೂಕ್ಷ್ಮವಾಗಿ ರೂಪಿಸತಕ್ಕ ಯೋಚನೆಗಳು, ಭಾವನೆಗಳು, ಆಸೆ ಆಕಾಂಕ್ಷೆಗಳು, ಭವಿಷ್ಯದ ಯೋಚನೆಗಳು ಇವುಗಳನ್ನು ಹುಟ್ಟುಹಾಕುವವನು ನಾನೇ ಎಂಬುದನ್ನು ಚಿಂತಿಸಿದಾಗ, ದುಷ್ಟ ಯೋಚನೆಗಳು, ದುಷ್ಟಶಬ್ದ ಗಳು, ದುಷ್ಟಕರ್ಮಗಳು ಸ್ಥಗಿತವಾಗುತ್ತವೆ, ಇಲ್ಲವೇ ಕಡಿಮೆಯಾಗುತ್ತವೆ.’</p>
  <p>ಈ ಐದು ವಿಚಾರಗಳನ್ನು ಮನನ ಮಾಡಿದಾಗ ತನ್ನ ‘ಅಹಂ’, ‘ಮಮ’ಗಳನ್ನೂ, ದುರಾಸೆ ದುರಾಸಕ್ತಿಗಳನ್ನೂ, ಕಡಿಮೆ ಮಾಡಿಕೊಂಡು ದಿವ್ಯ ಪಥದಲ್ಲಿ ಮುನ್ನಡೆಯಲು ಸಮರ್ಥನಾಗು ತ್ತಾನೆ ಮನುಜ. ಆಗ ಅನಿವಾರ್ಯ ಅಪರಿಹಾರ್ಯಗಳನ್ನು ಧೈರ್ಯದಿಂದ ಆತ ಎದುರಿಸುತ್ತಾನೆ.</p>
  <div>ಅರಿವಿನ ಬೆಳಕು ಹೆಚ್ಚಿದಂತೆ</div>
  <p>ಈ ಜಗತ್ತು ನಿಗೂಢ ಶಕ್ತಿಯಿಂದ ನಡೆಯುತ್ತಿದೆ ಎಂಬುದನ್ನು ತಿಳಿಯಲು ಕಷ್ಟವಿಲ್ಲ. ಆದರೆ ಆ ಕಡೆಗೆ ನಾವು ಗಮನವನ್ನು ಹರಿಯಗೊಡುವುದಿಲ್ಲ. ಹುಟ್ಟಿನ ಮೊದಲು ಏನು ಎಂಬುದು ನಮಗೆ ತಿಳಿಯದು! ಸಾವಿನ ಆಚೆಗೆ ಏನು ಎಂಬುದೂ ನಮಗೆ ತಿಳಿಯದು! ಜೀವಿ ಅನುಭವಿಸುವ ಸುಖದುಃಖಗಳ ಕಾರಣ ಅರ್ಥವೂ ತಿಳಿಯದು! ಜಗತ್ತಿನಲ್ಲಿ ಪ್ರತಿಯೊಂದು ಜೀವಿ ಯಾವುದೋ ಸೂಕ್ಷ್ಮಾತಿಸೂಕ್ಷ್ಮ ನಿಯಮವನ್ನನುಸರಿಸಿ ಬಂದು ಹೋಗುತ್ತಾನೆಂಬ ವಿಚಾರವೂ ತಿಳಿಯದು! ಹುಟ್ಟು ಸಾವುಗಳ ಮಧ್ಯದ ಅಂತರವೇ ಸರ್ವಸ್ವವೆಂದು ತಿಳಿದುಕೊಂಡವರು ನಾವು! ಜೀವನ ದಲ್ಲಿ ಬಂದೊದಗುವ ಸಂಕೀರ್ಣ ಸಮಸ್ಯೆಗಳನ್ನು ನಮ್ಮ ಸಾಮಾನ್ಯ ಅರಿವಿನಿಂದ ಪರಿಹರಿಸಲು ಸಾಧ್ಯವೆ?</p>
  <p>ಅರಿವಿನ ಪರಿಧಿ ವಿಶಾಲವಾದಂತೆ, ಆಳವಾದಂತೆ, ಅನಿವಾರ್ಯ ಅಪರಿಹಾರ್ಯಗಳನ್ನು ಎದುರಿಸುವ ವಿಧಾನ ನಮಗೆ ಸ್ವಾಭಾವಿಕವಾಗಿ ತಿಳಿಯುತ್ತದೆ. ಅಜ್ಞಾನವೇ ಸಕಲ ದುಃಖಗಳ ಮೂಲ. ಅದು ಕಳೆದಂತೆ ಮನಸ್ಸಿನ ಕೊಳೆ ದೂರವಾಗಿ ಸ್ಥೈರ್ಯ ವೃದ್ಧಿಯಾಗುತ್ತದೆ. ನಮ್ಮಲ್ಲಿ ಹಳೆಯ ತಲೆಮಾರಿನ ಕೆಲವರಿಗೆ ತಾವು ದೇಹವಲ್ಲ, ದೇಹದಲ್ಲಿದ್ದೇವೆ ಅಷ್ಟೆ ಎನ್ನುವ ದೃಢವಿಶ್ವಾಸ ಇತ್ತು. ಇಂಥ ಜನರು ಸಾವನ್ನು ಹೇಗೆ ಎದುರಿಸಿದರು ಎಂಬುದಕ್ಕೊಂದು ನಿದರ್ಶನವನ್ನು ಕನ್ನಡದ ಹಿರಿಯ ಬರಹಗಾರರಾದ ಮಾಸ್ತಿ ಅವರು ತಮ್ಮ ‘ಧರ್ಮಸಂರಕ್ಷಣ’ ಎನ್ನುವ ಗ್ರಂಥ ದಲ್ಲಿ ಹೇಳಿದ್ದಾರೆ: ‘ನಾನು ಕಂಡ ಹಿರಿಯರೊಬ್ಬರ ಜೀವನದ ಕೊನೆಯ ದಿನಗಳು. ಇನ್ನೇನು ಎರಡು ದಿನಗಳಲ್ಲಿ ಜೀವ ದೇಹವನ್ನು ಬಿಡಬೇಕು. ನಾನು ಅವರ ಹತ್ತಿರ ಹೋಗಿ ಕುಳಿತಾಗ ‘ಗಜೇಂದ್ರನಿಗೆ ಇನ್ನೂ ಮೋಕ್ಷವಾಗಿಲ್ಲ’ ಎಂದರು. ದೇಹದಲ್ಲಿ ಸಿಕ್ಕಿ ಬಿದ್ದಿರುವ ಜೀವಕ್ಕೆ ಇನ್ನೂ ಬಿಡುಗಡೆ ಆಗಿಲ್ಲ ಎಂದೇ ಅದರರ್ಥ. ಈ ಅಜ್ಜನಿಗೆ ಸಾವು ಒಂದು ಭಯದ ಸಂಗತಿಯಾಗಿ ಇರಲಿಲ್ಲ. ಸಾವು ತನ್ನ ದೈವ ತನ್ನನ್ನು ಒಂದು ಕ್ಲೇಶದಿಂದ ಬಿಡಿಸುವ ವ್ಯಾಪಾರ ಎಂದು ಕಾಣು ತ್ತಿತ್ತು. ಆದುದರಿಂದಲೇ ಅವರು ಸಾವಿನ ಎದುರಲ್ಲಿ ಅಷ್ಟು ಸಮಾಧಾನವಾಗಿ ಮಲಗಿದ್ದರು. ಅದರ ಬರವನ್ನು ಕಾಯುತ್ತಿದ್ದರು. ಬರಬೇಕಾಗಿ ಹಾತೊರೆಯುತ್ತಲೂ ಇದ್ದರೋ? ಅಹುದು ಎಂದರೆ ಆಶ್ಚರ್ಯವಿಲ್ಲ.’</p>
  <p>ಈ ವೃದ್ಧರು ಅನಿವಾರ್ಯವಾದುದನ್ನು ಎದುರಿಸಿದ ಬಗೆ ನೋಡಿ.</p>
  <div>ಮುಖಂಡರ ಮೌಢ್ಯ</div>
  <p>ನಮ್ಮ ಶಿಕ್ಷಣ ಪದ್ಧತಿಯಲ್ಲಿ, ಕೌಟುಂಬಿಕ ಹಾಗೂ ಸಾಮಾಜಿಕ ನಡವಳಿಕೆಗಳಲ್ಲಿ ಈ ಮೌಲ್ಯ ಗಳನ್ನು ಕುರಿತು ಕಾಳಜಿವಹಿಸುವವರೇ ಅಪರೂಪ. ನಮ್ಮ ಸಿನಿಮಾ ನಾಟಕಗಳ ಕಥನಕರ್ತೃಗಳು, ಬರಹಗಾರರು, ಶಿಕ್ಷಕರು ಈ ವಿಚಾರಗಳನ್ನು ಅರ್ಥಮಾಡಿಕೊಳ್ಳುವ ಸ್ಥಿತಿಯಲ್ಲಿಲ್ಲ. ನಮ್ಮ ಕ್ರಾಂತಿಕಾರಿ ಮುಖಂಡರುಗಳು, ರಾಜಕೀಯಸ್ಥ ಜನರು, ರಾಗದ್ವೇಷ ಕೋಪತಾಪಗಳನ್ನು ವೃದ್ಧಿ ಸದೆ ತಮ್ಮ ಸೇವಾಕಾರ್ಯ ಅಸಾಧ್ಯ ಎಂದು ನಂಬಿದವರು ಎಂದರೆ ತಪ್ಪಲ್ಲ. ನಮ್ಮಲ್ಲಿ ತುಳಿತ ಕ್ಕೊಳಗಾದವರು ತಾವು ಮೇಲೇಳುತ್ತಲಿರುವಾಗಲೇ ತಮಗಿಂತ ಆರ್ಥಿಕವಾಗಿ ಸಾಮಾಜಿಕವಾಗಿ ಮೇಲಿರುವವರನ್ನು ಖಂಡಿಸದೆ, ನಿಂದಿಸದೆ, ದ್ವೇಷಿಸದೆ, ತಮ್ಮ ಅಭ್ಯುದಯವಿಲ್ಲ ಎಂದು ನಂಬಿದಂತಿದೆ. ನಿಜವಾದ ಧಾರ್ಮಿಕರಿಗೆ ಸಾಧ್ಯವಾದರೂ, ಸಾಮಾನ್ಯ ಧಾರ್ಮಿಕರೆನ್ನಿಸಿಕೊಂಡ ವರು ಈ ದಿಸೆಯಲ್ಲಿ ಮಾರ್ಗದರ್ಶನ ಮಾಡುತ್ತಿರುವರೆ ಎಂದರೆ ಅವರೂ ರಾಜಕೀಯ ಪಕ್ಷ ಪಂಗಡಗಳಂತೆ ತಮ್ಮ ತಮ್ಮ ಶ್ರೇಷ್ಠತೆಯ ಪಿಡುಗಿನಿಂದ ಪೀಡಿತರಾಗಿ ತಮ್ಮ ಮೇಲ್ಮೆಯನ್ನು ಸಾರುತ್ತ, ಇತರ ಪಥ ಪಂಥಗಳನ್ನು ನಿಂದಿಸುತ್ತ, ಜನರಲ್ಲಿ ದ್ವೇಷ ದೌರ್ಮನಸ್ಯಗಳನ್ನು ಹೆಚ್ಚಿಸು ವವರೇ ಆಗುತ್ತಲಿದ್ದಾರೆ. ಸಾಮಾನ್ಯ ಹಳ್ಳಿಯ ಸರಳ ವ್ಯಕ್ತಿಗಳಿಗಿಂತಲೂ ಬುದ್ಧಿವಂತ ವಿದ್ಯಾ ವಂತರೆನಿಸಿಕೊಂಡ ಜನಗಳೆ ಮಾನಸಿಕ ತಳಮಳ, ಚಿಂತೆಭಯೋದ್ವೇಗಗಳ ರೋಗಕ್ಕೆ ತುತ್ತಾಗು ವುದು ಹೆಚ್ಚು ಎನ್ನುತ್ತಾರೆ ತಜ್ಞರು!</p>
  <p>ಚಿಂಕ್ರೋಭದಿಂದ ಪಾರಾಗಿ ಸರಿಯಾಗಿ ನಮ್ಮನ್ನು ಬಾಳಿ ಬದುಕುವಂತೆ ನಮ್ಮ ಬುದ್ಧಿ ವಂತಿಕೆ, ವಿದ್ಯಾವಂತಿಕೆಗಳು ಪ್ರೇರಿಸದಿದ್ದಲ್ಲಿ ಅವುಗಳಿಗೇನು ಅರ್ಥ? ಅವುಗಳಿಂದೇನು? ಎನ್ನುವ ಪ್ರಶ್ನೆ ಸಹಜವಲ್ಲವೇ? ಸರಿಯಾಗಿ ಬಾಳಿಬದುಕುವಂತೆ ಪ್ರೇರಿಸದಿದ್ದರೂ ಹೋಗಲಿ–ದ್ವೇಷ ಅಸೂಯೆ ಹಿಂಸೆಯ ನರಕಕ್ಕೆ ತಳ್ಳುವಂತಾದರೆ?</p>
  <div>ಇಲ್ಲಿದೆ ಪರಿಹಾರ</div>
  <p>ಅಕ್ಷರಸ್ಥನಾಗಲಿ, ನಿರಕ್ಷರಿಯಾಗಲಿ, ಬಡವನಾಗಲಿ ಅಥವಾ ಶ್ರೀಮಂತನಾಗಿರಲಿ, ಏಕಾಂತ ಜೀವಿಯಾಗಲಿ, ಸಂಘಜೀವಿಯಾಗಲಿ, ಅಂತರ್ಮುಖಿಯಾಗಲಿ, ಉದ್ಯೋಗದಲ್ಲಿ ಅತೃಪ್ತನಾದ ವನಿರಲಿ, ಅಸುಖಿ ದಂಪತಿಗಳಾಗಲಿ, ಯಾವುದೇ ಜಾತಿಮತ ಧರ್ಮಕ್ಕೆ ಸೇರಿದವರಾಗಲಿ– ಎಲ್ಲರೂ ತಮ್ಮ ಜೀವನದಲ್ಲಿ ಸುಖದ ಹಾಗೂ ಅಭಿವೃದ್ಧಿಯ ಅಪೇಕ್ಷಿಗಳೇ. ಸಮಸ್ಯೆಗಳು, ಕಷ್ಟಕಂಟಕಗಳು ಯಾವುದೇ ವಿಶಿಷ್ಟ ರೀತಿಯವುಗಳಿದ್ದರೂ, ನಮ್ಮ ಅಂತರಂಗದ ಬದಲಾವಣೆ ಯಿಂದ ಅವುಗಳನ್ನು ಎದುರಿಸಬೇಕು, ನಮ್ಮ ದೃಷ್ಟಿಕೋನ ಬದಲಾಗಬೇಕು, ಯೋಚನಾವಿಧಾನ ಹೊಸರೂಪ ತಾಳಬೇಕು, ನಮ್ಮ ನಡತೆಯಲ್ಲಿ ಬದಲಾವಣೆ ಉಂಟಾಗಬೇಕು. ನಿಂದೆ, ದ್ವೇಷ, ಅಹಂಕಾರ, ನಿರ್ಲಕ್ಷ್ಯ, ನಿಷೇಧಾತ್ಮಕ ಯೋಚನೆ ಯೋಜನೆಗಳಿಂದ ಪರಿಸ್ಥಿತಿಯನ್ನು ಎದುರಿಸಿ ದರೆ ಪರಿಣಾಮವೇನಾದೀತು? ಇನ್ನಷ್ಟು ತೊಂದರೆಗೊಳಗಾಗಬೇಕಾಗುವುದಷ್ಟೆ. ಸಾಮಾಜಿಕ ಹೊಣೆಗಾರಿಕೆ ಇಲ್ಲದೆ ಕೇವಲ ಸಂಕುಚಿತ ಸ್ವಾರ್ಥಪರಾಯಣತೆ ಎಂದೆಂದೂ ಶಾಂತಿ ಸಂತೃಪ್ತಿಗಳ ಪಥವಾಗದು. ವೈಯಕ್ತಿಕ, ಕೌಟುಂಬಿಕ ಹಾಗೂ ಸಾಮಾಜಿಕವಾದ ಕಷ್ಟಗಳನ್ನು ಸರಿಯಾದ, ಯುಕ್ತವಾದ ಸದ್ಗುಣಗಳ ಬೆಳವಣಿಗೆಯಿಂದ ಪ್ರಬುದ್ಧವಾಗಿ ಎದುರಿಸಬೇಕು.* ಈ ಕಾರ್ಯಕ್ಕೆ ಜೀವನವನ್ನು ನಿಯಂತ್ರಿಸುವ ಮೂಲಭೂತ ತತ್ತ್ವಗಳಲ್ಲಿ ದೃಢ ವಿಶ್ವಾಸ ಬೇಕು. ಮನಸ್ಸು, ಆತ್ಮ, ಜೀವನದ ಪರಮ ಗುರಿ ಇವುಗಳ ಸ್ವರೂಪ ಸ್ವಭಾವದ ಸ್ಪಷ್ಟ ಅರಿವು, ಕಲ್ಪನೆ ಬೇಕು. ಸದ್ಭಾವನೆಗಳನ್ನು ತಾಳ್ಮೆಯಿಂದ ರೂಢಿಸಿಕೊಳ್ಳಬೇಕು.</p>
  <div>ಮನಸ್ಸಿನ ಅಗಾಧ ಶಕ್ತಿ</div>
  <p>ಮನಸ್ಸು ರೋಗವನ್ನು ಸೃಷ್ಟಿಸಬಲ್ಲದು, ಗುಣಪಡಿಸಬಲ್ಲದು! ತಾಳ್ಮೆ, ಪ್ರೀತಿ, ಕರುಣೆ, ದಾನ ಬುದ್ಧಿ, ನಿಃಸ್ವಾರ್ಥ ಸೇವಾಮನೋಭಾವ–ಇವೇ ಮೊದಲಾದ ರಚನಾತ್ಮಕ ಭಾವನೆಗಳು ದೇಹ ಯಂತ್ರದ ಎಲ್ಲ ಭಾಗಗಳಲ್ಲಿ ಉತ್ಸಾಹಯುತ ಆರೋಗ್ಯಕರ ಚಟುವಟಿಕೆಗಳಿಗೆ ಕಾರಣವಾಗು ತ್ತವೆ. ನಮ್ಮಲ್ಲಿ ಸಂತೋಷ, ತೃಪ್ತಿ ಹಾಗೂ ಸೃಜನಶೀಲ ಪ್ರವೃತ್ತಿಗಳನ್ನು ಎಚ್ಚರಗೊಳಿಸುತ್ತವೆ. ಹಾಗೆಯೇ ನಿಷೇಧಮಯ ಭಾವನೆಗಳಿಂದ ಭಯ, ಚಿಂತೆ, ದ್ವೇಷ, ಅಸೂಯೆ, ಸೋಲಿನ ಮನೋಭಾವ ಹಾಗೂ ಸಂಕುಚಿತ ಸ್ವಾರ್ಥದ ನಾನಾ ಅವತಾರಗಳು ಸಮಸ್ತ ದೇಹ ಮತ್ತು ಅಂಗಾಂಗಗಳಿಗೆ ಕೆಡುಕನ್ನುಂಟುಮಾಡಿ ರೋಗಕ್ಕೆ ಕಾರಣವಾಗುತ್ತವೆ. ಈ ವಿಚಾರ ಸ್ಪಷ್ಟವಾಗಿ ಮನಸ್ಸಿನಲ್ಲಿ ಅಚ್ಚೊತ್ತಿ ನಿಲ್ಲುವಂತಾಗಲಿ ಎಂಬ ಉದ್ದೇಶದಿಂದ ಪುನಃ ಪುನಃ ಹೇಳುತ್ತಲಿದ್ದೇನೆ. ಮನಸ್ಸು ರೋಗವನ್ನು ಸೃಷ್ಟಿಸಬಹುದು, ಗುಣಪಡಿಸಲೂ ಬಲ್ಲದು!</p>
  <p>ಪ್ರಸನ್ನತೆ, ಶಾಂತತೆ, ಧೈರ್ಯ, ಆತ್ಮವಿಶ್ವಾಸ, ದೃಢನಿಶ್ಚಯ–ಇವೇ ಮೊದಲಾದ ಭಾವನೆ ಗಳು ಶರೀರದ ಸುಸ್ಥಿತಿಗೆ ಆರೋಗ್ಯವರ್ಧಕ ಟಾನಿಕ್ಕಿಗಿಂತಲೂ ಹೆಚ್ಚಿನ ಸಹಾಯ ಮಾಡುತ್ತವೆ!</p>
  <p>ಮನಸ್ಸೇ ದೇಹವನ್ನು ತನ್ನ ಉದ್ದೇಶ ಸಾಧನೆಗಾಗಿ ನಿರ್ಮಿಸಿಕೊಳ್ಳುತ್ತದೆ–ರೇಷ್ಮೆಹುಳು ಗೂಡುಕಟ್ಟಿಕೊಳ್ಳುವಂತೆ ಎಂದರು ವಸಿಷ್ಠಮಹರ್ಷಿಗಳು.</p>
  <p>ಮನುಷ್ಯನ ಬಂಧನಕ್ಕೂ, ಮೋಕ್ಷಕ್ಕೂ ಮನಸ್ಸೇ ಕಾರಣ ಎಂದರು ಮನೀಷಿಗಳು.</p>
  <p>ಮನಸ್ಸಿನಲ್ಲಿ ಉದಿಸುವ ಯೋಚನೆ ಎಂಬ ದ್ರವ್ಯದಿಂದ ವಿಷವನ್ನೂ ತಯಾರಿಸಬಹುದು, ಅಮೃತವನ್ನೂ ತಯಾರಿಸಬಹುದು. ತಿಳಿದೋ, ತಿಳಿಯದೆಯೋ, ವಿಷವನ್ನು ತಯಾರಿಸುವವರೇ ಹೆಚ್ಚುಮಂದಿ. ಬುದ್ಧಿವಂತರೂ ಕೂಡ ಇದೇ ಕೆಲಸ ಮಾಡುತ್ತಿದ್ದಾರೆ. ಮನಸ್ಸು ಕೆಲಸ ಮಾಡುವ ಸೂಕ್ಷ್ಮನಿಯಮವನ್ನು ತಿಳಿದುಕೊಂಡರೆ, ಶ್ರದ್ಧೆಯಿಂದ ಶ್ರಮಿಸಿದರೆ ವಿಷವನ್ನೂ ಅಮೃತವನ್ನಾ ಗಿಸಬಹುದು. ಈ ಮನಸ್ಸಾದರೂ ಏನು?</p>
  <p>ಹೆಚ್ಚಿನ ಶಾಸ್ತ್ರೀಯ ನಿರೂಪಣೆಗಳು ನಮಗೆ ಬೇಕಿಲ್ಲ. ಮನಸ್ಸೆಂದರೆ ಅಸಂಖ್ಯ ಯೋಚನೆ, ಭಾವನೆ, ಕಲ್ಪನೆ, ಸಂಕಲ್ಪ–ಇವುಗಳಿಂದ ಅಥವಾ ಇಚ್ಛಾಕ್ರಿಯಾಜ್ಞಾನಾತ್ಮಕ ಯೋಚನೆಗಳಿಂದ ಕೂಡಿದ, ನಮ್ಮ ವ್ಯಕ್ತಿತ್ವವನ್ನು ರೂಪಿಸುವ ಜಟಿಲವೂ, ಅತ್ಯಂತ ಸೂಕ್ಷ್ಮವೂ, ಸಂಕೀರ್ಣವೂ ಆದ ಒಂದು ವಿಶಿಷ್ಟಶಕ್ತಿ. ಈ ಶಕ್ತಿಯ ಉಪಯೋಗದಿಂದಲೇ ನಮ್ಮ ಭವಿಷ್ಯವನ್ನು ನಾವು ನಿರ್ಮಿಸಿಕೊಳ್ಳುವುದು.</p>
  <p>ಬದುಕಿನಲ್ಲಿ ನಮ್ಮ ಎಲ್ಲ ಸಾಧನೆ-ಸಿದ್ಧಿಗಳು ಮನಸ್ಸಿನಲ್ಲಿ ಉದಿಸಿದ ಯೋಚನೆ, ಕಲ್ಪನೆ, ಸಂಕಲ್ಪ, ಭಾವನೆಗಳ ಮಾದರಿಯನ್ನನುಸರಿಸಿಯೇ ಸಾಧ್ಯವಾಗಿವೆ. ಪಶ್ಚಿಮದ ಅನುಭವಿಯೊಬ್ಬನ ವಾಣಿಯನ್ನು ಆಲಿಸಿ:</p>
  <p>‘ಒಂದು ತಿಂಗಳ ಕಾಲ ಪ್ರತಿದಿನವೂ ದಿನದ ಬೇರೆಬೇರೆ ಹೊತ್ತಿನಲ್ಲಿ ಐದು ಬಾರಿ ಮನಸ್ಸಿನಲ್ಲಿ ಉದಿಸುವ ಯೋಚನೆ ಭಾವನೆಗಳನ್ನು ಪರಿಶೀಲಿಸಿದರೆ, ನಿಮ್ಮ ಮುಂದಿನ ಜನ್ಮದ ಜೀವನದ ಆಗುಹೋಗುಗಳನ್ನು ಹೇಗೆ ವ್ಯವಸ್ಥೆ ಮಾಡಿದ್ದೀರಿ ಎಂಬ ಅರಿವು ನಿಮಗಾಗುವುದು. ನೀವು ನಿಮ್ಮ ಈ ಸದ್ಯದ ಮನಸ್ಸಿನ ಗತಿಯ ಬಗ್ಗೆ ಪರಿಶೀಲನೆ ಮಾಡಿ ಕಂಡುಕೊಂಡ ಸಂಗತಿಗಳು ನಿಮಗೆ ಹಿಡಿಸದಿದ್ದಲ್ಲಿ, ಇಂದಿನಿಂದಲೇ ನಿಮ್ಮ ಯೋಚನೆ ಭಾವನೆಗಳನ್ನು ಬದಲಿಸಿಕೊಳ್ಳಲು ಪ್ರಾಮಾ ಣಿಕವಾಗಿ ಯತ್ನಿಸಿ.’</p>
  <p>ಮೇಲೆ ಹೇಳಿದ ವಿಚಾರ ನಮ್ಮ ಪಾಲಿಗೆ ನಿಚ್ಚಳವಾದರೆ ನಮ್ಮ ಯೋಚನೆಗಳನ್ನು ನಿಯಂತ್ರಿ ಸಲು ನಾವು ಸ್ವಲ್ಪವಾದರೂ ಯತ್ನಿಸುತ್ತೇವೆ. ಜೀವನದಲ್ಲಿ ಒಂದು ಉನ್ನತ, ಮುಖ್ಯ ಗುರಿಯನ್ನು ಹೊಂದಲು ಸಾಧ್ಯವಾಗುವಂತೆ ನಮ್ಮ ಯೋಚನೆ, ಕಲ್ಪನೆ, ಭಾವನೆಗಳನ್ನು ರೂಪಿಸಿಕೊಳ್ಳುವ ಅಭ್ಯಾಸ ಅತ್ಯಂತ ಆವಶ್ಯಕ.</p>
  <p>ಸ್ವಯಂಚಾಲಿತ ಯಂತ್ರಗಳ ಬಳಕೆ ಇತ್ತೀಚೆಗೆ ಸರ್ವತ್ರ ಪ್ರಸಾರವಾಗುತ್ತಿದೆ. ಕಂಪ್ಯೂಟರೀ ಕರಣದ ಮಾತನ್ನು ಇಂದು ಅಭಿವೃದ್ಧಿಶೀಲ ರಾಷ್ಟ್ರಗಳಲ್ಲಿ ಕೇಳಲಾಗುತ್ತಿದೆ. ನಮಗೆ ದೇವದತ್ತ ವಾಗಿ ಸಿಕ್ಕಿರುವ ಪರಮಾದ್ಭುತ ಯಂತ್ರವಾದ ಮನಸ್ಸಿಗೆ ಒಳ್ಳೆಯ ಯೋಚನೆ ಮತ್ತು ಒಳ್ಳೆಯ ಆದರ್ಶಗಳನ್ನು ಕ್ರಮವರಿತು ‘ಫೀಡ್’ ಮಾಡಿದರೆ, ನಾವು ಪಡೆಯಬಹುದಾದ ಸಂತೋಷ, ಶಾಂತಿ, ಸಂತೃಪ್ತಿ, ಸದ್ಭಾವನೆಗಳನ್ನು ಅಲುಗಾಡಿಸಲು ಯಾರಿಂದಲೂ ಸಾಧ್ಯವಿಲ್ಲ–ಎಂಬು ದನ್ನು ಯಾರೂ ಅಷ್ಟಾಗಿ ಗಮನಿಸಿದಂತಿಲ್ಲ. ಆಂಗ್ಲಭಾಷೆಯಲ್ಲಿ ಆರ್ಡರ್ <span class="en">(Order)</span> ಎಂಬ ಶಬ್ದವಿದೆ. ನಮ್ಮಲ್ಲಿ ‘ಪುತ’ ಎಂಬ ಶಬ್ದವನ್ನು ಪುರಾತನರು ಉಪಯೋಗಿಸಿದರು. ಭಗವಂತನ ಸೃಷ್ಟಿಯಲ್ಲಿ ಒಂದು ಕ್ರಮ ವ್ಯವಸ್ಥೆಯನ್ನು ಕಾಣುತ್ತೇವೆ. ಕ್ರಮವಾಗಿ ಸೂರ್ಯ, ಚಂದ್ರ, ತಾರೆ, ನೀಹಾರಿಕೆಗಳು ಸುತ್ತುತ್ತಿವೆ. ಹಗಲು, ರಾತ್ರಿ, ಕಾಲಭೇದ, ಪುತುಭೇದಗಳು ಕ್ರಮವರಿತು ನಡೆ ಯುತ್ತಿವೆ. ನಮ್ಮ ಕಣ್ಣಿಗೆ ಕಾಣುವ ಜಗತ್ತಿನಲ್ಲಿ ಮಾತ್ರವಲ್ಲ, ಜಗತ್ತನ್ನು ಕಾಣುವ ನಮ್ಮ ದೇಹೇಂದ್ರಿಯ ಎನ್ನುವ ಯಂತ್ರದಲ್ಲೂ ಹೃದಯದ ಬಡಿತ, ಶ್ವಾಸೋಚ್ಛ್ವಾಸ, ರಕ್ತಪರಿಚಲನೆ, ಎಚ್ಚರ, ನಿದ್ರೆಗಳು ಒಂದು ತೆರನಾದ ಲಯಬದ್ಧತೆಯನ್ನು ಅನುಸರಿಸುತ್ತವೆ. ಇದಕ್ಕಿಂತಲೂ ಸೂಕ್ಷ್ಮವಾದ ಮನುಷ್ಯನ ಸುಖ ದುಃಖವನ್ನು ನಿಯಂತ್ರಿಸುವ ನೈತಿಕ ನಿಯಮವಿದೆ ಎನ್ನುತ್ತಾರೆ. ಎಲ್ಲೆಲ್ಲೂ ವ್ಯವಸ್ಥೆ, ಶಿಸ್ತು, ನಿಯಮಗಳು, ಯಶಸ್ಸು, ವಿಜಯಗಳ ರಹಸ್ಯವಿರುವುದು ಇಲ್ಲಿಯೇ. ಕ್ರಮ, ನಿಯಮ, ವ್ಯವಸ್ಥೆ–ನಮ್ಮ ಬದುಕನ್ನು ಆವರಿಸಿಕೊಳ್ಳಬೇಕು. ನಮ್ಮ ಮನಸ್ಸೆಂಬ ಕಂಪ್ಯೂಟರಿನ ರಚನೆಯಲ್ಲಿ ವಿಶ್ವಾಸ ಪ್ರೀತಿಯಿಂದ ಕೂಡಿದ ನಿಷ್ಪಕ್ಷಪಾತ ಪರಿಶೀಲನೆ, ನಿಃಸ್ವಾರ್ಥ ದೃಷ್ಟಿ, ಏಕಾಗ್ರತೆ, ಸ್ವಲ್ಪವಾದರೂ ಹಾಸ್ಯದೃಷ್ಟಿ ಸೇರಿಕೊಂಡಿದ್ದರೆ ಅದು ಬಹಳ ಉಪಯೋಗಿಯಾಗುವುದು. ಜಾಡ್ಯ ಮನೋಭಾವ, ಅನೈಕಾಗ್ರತೆ, ಅವ್ಯವಸ್ಥೆ, ಸಿಡುಕು, ಬಲವಾದ ಪೂರ್ವಾಗ್ರಹಗಳು ಮನಸ್ಸೆಂಬ ಯಂತ್ರವನ್ನು ಹಾಳುಮಾಡಿಬಿಡುತ್ತವೆ. ಕ್ರಮ-ನಿಯಮ, ವ್ಯವಸ್ಥೆ, ತಾಳ್ಮೆ, ಸಮತೋಲ, ಸದುದ್ದೇಶ, ವ್ಯಾವಹಾರಿಕತೆ–ಇವುಗಳ ಸಹಕಾರದಿಂದ ಯೋಜನೆ ಗಳನ್ನು ರೂಪಿಸಿಕೊಂಡರೆ, ನಮ್ಮನ್ನು ದುರ್ಬಲಗೊಳಿಸುವ, ದುರಂತಕ್ಕೆಳೆಸುವ ನಿಷೇಧಾತ್ಮಕ ಭಾವನೆಗಳು ಸಮೀಪ ಸುಳಿಯಲಾರವು.</p>
  <div>ಸಾರ್ವಕಾಲಿಕ ಸರಳ ಚಿಕಿತ್ಸೆ</div>
  <p>ಕಾಯಿಲೆಯನ್ನು ಓಡಿಸುವ ಪುರಾತನ, ಸಾರ್ವಕಾಲಿಕ ಸರಳ ಸೂತ್ರಗಳಿವು.*</p>
  <p>(1) ಜೀವಿಗಳಲ್ಲಿ ಅನುಕಂಪೆ, ದಯೆ, ಸಹಾನುಭೂತಿಗಳನ್ನು ಬೆಳೆಸಿ ಉಳಿಸಿಕೊಂಡಲ್ಲಿ ತನ್ಮೂ ಲಕ ಆಂತರಿಕ ಸುಖಸಂತೋಷಗಳು ಹೆಚ್ಚುತ್ತವೆ ಮಾತ್ರವಲ್ಲ, ಎಲ್ಲ ಜೀರ್ಣರಸಗಳ ನಿರಾತಂಕ ಉತ್ಪಾದನೆಯಿಂದ ಸಂಬಂಧಿತ ರೋಗರುಜಿನಗಳು ದೂರವಾಗುತ್ತವೆ.</p>
  <p>(2) ನಿಃಸ್ವಾರ್ಥತೆ, ಕಾರ್ಯತತ್ಪರತೆ, ವಿಶಾಲ ಮನೋಭಾವಗಳನ್ನು ರೂಢಿಸಿಕೊಂಡಲ್ಲಿ ದೈಹಿಕ ದೃಢತೆ ಹಾಗೂ ಮಾನಸಿಕ ಸ್ಥಿರತೆ ಹೆಚ್ಚಿ, ಪದೇ ಪದೇ ಆರೋಗ್ಯ ಕೆಡುವ ಸಂಭವವೇ ಇರುವುದಿಲ್ಲ.</p>
  <p>(3) ಬಿಗುವನ್ನು ತೊರೆದು ನಗುವನ್ನು ಹೊರಸೂಸುತ್ತಾ, ಆತ್ಮವಿಶ್ವಾಸದ ಕೆಚ್ಚಿನಿಂದ ಮುನ್ನಡೆ ದಲ್ಲಿ, ಪರಸ್ಪರ ವೈಷಮ್ಯದ, ವಿರೋಧದ ಯಾವುದೇ ಗಾಯವನ್ನೂ ಬೇಗ ವಾಸಿಮಾಡಬಹುದು.</p>
  <p>(4) ಪರೋಪಕಾರ ಗುಣ, ಉದಾರತೆ ಹಾಗೂ ಸಹಕಾರ ಮನೋಭಾವ–ಇವುಗಳನ್ನು ಮೈಗೂಡಿಸಿಕೊಂಡಲ್ಲಿ, ಆಂತರಿಕ ಸಾಮರಸ್ಯವು ಕಂಡು ಬಂದು, ದೇಹದ ಕೀಲುಗಳ ಬಿಗಿ ಕಣ್ಮರೆಯಾಗಿ, ಚಲನವಲನಗಳಲ್ಲಿ ಹೊಸತನ ಕಂಡುಬರುತ್ತದೆ.</p>
  <p>(5) ತನ್ನಂತೆ ಇತರರು ಎಂಬ ವಿಶ್ವಭ್ರಾತೃತ್ವದ ಈ ವಿಶಾಲ ಮನೋಭಾವವನ್ನು ದೇಹದ ಕಣಕಣದಲ್ಲೂ ತುಂಬಿಕೊಂಡು, ಹೃದಯದ ಮಿಡಿತದೊಂದಿಗೆ ಪ್ರತಿಸ್ಪಂದಿಸುತ್ತಿದ್ದರೆ, ಕಳ್ಳತನ, ಕೊಲೆ, ಸುಲಿಗೆ, ಅನ್ಯಾಯ, ಅನಾಚಾರಗಳ ಯಾವ ಸಾಂಕ್ರಾಮಿಕರೋಗವೂ ಬಂದು ತಟ್ಟದು.</p>
  <p>(6) ‘ತಾಳಿದವ ಬಾಳಿಯಾನು’ ಎಂಬುದನ್ನು ನೆಚ್ಚಿ ಸಹನೆಯನ್ನು ಹೆಚ್ಚಿಸಿಕೊಂಡು ವರ್ತಿಸಿ ದಲ್ಲಿ, ದೂರದೃಷ್ಟಿಯೊಂದಿಗೆ ಅಂತರ್ದಷ್ಟಿಯೂ ವೃದ್ಧಿಸಿ ಬಾಳು ಬೆಳಗುತ್ತ ಹೋದೀತು, ಜೀವನ ಜೇನಾದೀತು.</p>
  <p>(7) ‘ಮಾತು ಕಡಿಮೆ, ಜಾಸ್ತಿ ದುಡಿಮೆ’ ಎಂಬೀ ತತ್ತ್ವದನ್ವಯ ಅನಾವಶ್ಯಕ ಮಾತುಕತೆ ಗಳನ್ನೂ, ಕ್ಷುಲ್ಲಕ ವ್ಯವಹಾರಗಳನ್ನೂ ನಿಲ್ಲಿಸಿ ಕಾರ್ಯೋನ್ಮುಖರಾದಲ್ಲಿ ಆಸ್ಪತ್ರೆಯ ಒಳ ರೋಗಿ ಯಾಗಿ ನರಳುವ ಪ್ರಮೇಯವೇ ಬಾರದು, ಬಂಗಾರದ ಬದುಕು ಕನ್ನಡಿಯೊಳಗಿನ ಗಂಟಿನಂತೆ ಎಂದೆಂದಿಗೂ ಆಗದು.</p>
  <p>(8) ಪೂರ್ವಾಪರ ವಿಮರ್ಶೆ ಹಾಗೂ ವಿವೇಕಗಳನ್ನು ನಿಮ್ಮದಾಗಿಸಿಕೊಂಡಲ್ಲಿ, ಎಂಥ ಜಟಿಲ, ಸಂದಿಗ್ಧ ಸನ್ನಿವೇಶಗಳಲ್ಲೂ ಯಶಸ್ಸು ನಿಮ್ಮದಾಗಬಲ್ಲದು. ಎಂಥ ವಿಷಮ ಪರಿಸ್ಥಿತಿಯನ್ನೂ ಸರಿಪಡಿಸುವ ನವಶಕ್ತಿ ಸಂಜೀವಿನಿಯ ರಸಭರಿತ ಟಾನಿಕ್ ಇದಲ್ಲದೆ ಬೇರೆ ಇರದು.</p>
  <p>(9) ದಿನನಿತ್ಯವೂ ಮಾಡುವ ಕ್ರಮಬದ್ಧ ಪ್ರಾರ್ಥನೆಯಿಂದ ದೇಹದ ಸರ್ವತೋಮುಖ ಏಳಿಗೆ ಸುಲಭ ಸಾಧ್ಯವಾಗಿ, ಆಂತರಿಕ ಶಕ್ತಿ, ಚೈತನ್ಯ ಹಾಗೂ ಸ್ಥಿರತೆ ಹೆಚ್ಚುತ್ತದೆ. ತನ್ಮೂಲಕ ಇತರ ರಲ್ಲೂ ಈ ಹೊಸತನ ಹಾಗೂ ಸ್ಫೂರ್ತಿಯನ್ನು ಹೆಚ್ಚಿಸುವ ಸಾಮರ್ಥ್ಯ ಪುಟಿದೇಳುತ್ತದೆ.</p>
  <p>ನೀವು ಶಿವಲಿಂಗದ ಮೇಲಿರುವ ಧಾರಾಪಾತ್ರೆಯನ್ನು ನೋಡಿದ್ದೀರಾ? ಅದರಿಂದ ಹನಿಹನಿ ಯಾಗಿ ಬೀಳುವ ಜಲದಂತೆ ದಿನ ನಿತ್ಯವೂ ಹಟತೊಟ್ಟು ಮೇಲಿನ ಭಾವನೆಗಳನ್ನು ನಿಮ್ಮದಾಗಿ ಮಾಡಿಕೊಂಡರೆ ಮನಸ್ಸು ಪ್ರಸನ್ನವಾಗಿಯೇ ಇರಲು ಸಾಧ್ಯ. ಯಾವುದೇ ಔಷಧ, ಟಾನಿಕ್ಕುಗಳಿ ಗಿಂತ ಇದು ಹೆಚ್ಚಿನ ಆರೋಗ್ಯಕಾರಿ. ಔಷಧ ಸೇವನೆಯಿಂದ ಪ್ರತಿಕ್ರಿಯೆಯುಂಟಾಗಿ ತೊಂದರೆ ಯಾಗುವುದುಂಟು. ಸದ್ಭಾವನೆಗಳಿಂದ ಆರೋಗ್ಯಕ್ಕೆ ಕೆಡುಕು ಎಂದಿಗೂ ಆಗದು.</p>
  <div>ಮನೋಬಲವೇ ಮಹಾಬಲವು</div>
  <p>ಆರೋಗ್ಯವರ್ಧಕ ಟಾನಿಕ್ಕಿಗಿಂತಲೂ ಹೆಚ್ಚಿನ ಸಹಾಯಗೈಯುವ ಈ ಸದ್ಭಾವನೆಗಳನ್ನು ರೂಢಿಸಿಕೊಳ್ಳುವ ಕ್ರಮವನ್ನು ಧರ್ಮಗ್ರಂಥಗಳು ಬೋಧಿಸುತ್ತವೆ. ನಮ್ಮ ದೇಶದಲ್ಲಿ ಅತ್ಯಂತ ಪ್ರಾಚೀನ ಕಾಲದಿಂದಲೂ ಈ ಬಗ್ಗೆ ಸಾಕಷ್ಟು ಸಂಶೋಧನೆಗಳಿಂದ ತಥ್ಯಗಳನ್ನು ಸಂಗ್ರಹಿಸಿ ದ್ದಾರೆ. ಅವುಗಳನ್ನು ಮನನ ಮಾಡಿ ನಮ್ಮ ಜೀವನದಲ್ಲಿ ಅಳವಡಿಸಿಕೊಳ್ಳದಿದ್ದರೆ ನಮ್ಮ ಬದುಕಿನಲ್ಲಿ ಶಾಂತಿ, ಸ್ಥೈರ್ಯಗಳನ್ನು ಪಡೆಯುವುದು ಕನಸಿನ ಮಾತಾಗಿಯೇ ಉಳಿಯುವುದು. ಕೃತಕ ವಿಧಾನಗಳಿಂದ ಕ್ಷಣಿಕ ಉತ್ಸಾಹ ಸ್ಫೂರ್ತಿಯನ್ನು ಪಡೆಯುವ ಔಷಧಗಳಾಗಲೀ, ಉತ್ತೇಜಕ ಪಾನೀಯಗಳಾಗಲೀ, ಶರೀರ ಮನಸ್ಸುಗಳನ್ನು ದುರ್ಬಲಗೊಳಿಸಿ, ವ್ಯಕ್ತಿಯನ್ನು ನಿರ್ವೀಯR ನನ್ನಾಗಿ ಮಾಡುವ ವಿಚಾರ ತಿಳಿದುಕೊಳ್ಳಲು ಕಷ್ಟವಿಲ್ಲ. ಕುಡಿತದ ಚಟಕ್ಕೆ ಬಲಿಯಾದವರು, ಮತ್ತು ಬರಿಸುವ ಔಷಧ ಸೇವಿಸುವವರು ಆ ಬಂಧನದಲ್ಲಿ ಸಿಕ್ಕಿ ನರಳುತ್ತ, ತಾವೂ ಕೆಟ್ಟು, ಕುಟುಂಬ ಹಾಗೂ ಸಮಾಜದ ಸ್ವಾಸ್ಥ್ಯವನ್ನು ಹೇಗೆ ಕೆಡಿಸಬಲ್ಲರೆಂಬುದನ್ನು ಅಂಕಿ ಅಂಶಗಳಿಂದ ತಜ್ಞರು ವಿವರಿಸುತ್ತಾರೆ. ಯೋಗಾಸನ, ವಿಪಶ್ಯನಗಳಿಂದ ರೋಗ ನಿವಾರಣೆ, ಸ್ವಾಸ್ಥ್ಯ ರಕ್ಷಣೆಗೆ ಬಹಳಷ್ಟು ಉಪಯೋಗವಿದೆ ಎಂಬುದು ದಿಟ. ಆದರೆ ಮಾನಸಿಕ ಪಾವಿತ್ರ್ಯಕ್ಕೆ ಯೋಗಶಾಸ್ತ್ರ ವಿಶೇಷ ಪ್ರಾಧಾನ್ಯ ನೀಡಿದೆ ಎಂಬುದು ಹಲವು ಮಂದಿ ಯೋಗಾಸನ ನಿರತರಿಗೆ ತಿಳಿದಿಲ್ಲ. ಮೋಸ, ವಂಚನೆಗಳಿಂದ ವ್ಯಾಪಾರದಲ್ಲಿ ಲಾಭಗಳಿಸಿ, ದೇವಸ್ಥಾನದಲ್ಲಿ ಕಾಣಿಕೆಡಬ್ಬಿಗೆ ಹಣಹಾಕಿ ಸಂತೃಪ್ತಿ ಪಡುವ ವ್ಯಕ್ತಿ ನಿಜವಾದ ಧಾರ್ಮಿಕನಾದಾನೆ? ಮನಸ್ಸಿನಲ್ಲಿ ಕೋಪತಾಪ, ಚಿಂತೆ, ಭಯ, ದ್ವೇಷ ಅಸೂಯೆಗಳಿಗೆ ಇಂಬುಕೊಡುತ್ತ ಶೀರ್ಷಾಸನ, ಶಲಭಾಸನ, ಸರ್ವಾಂಗಾಸನ ಹಾಕಿ ದೊಡನೆ, ಎಷ್ಟೇ ಸೈಂಟಿಫಿಕ್ ಆಗಿ ಯೋಗಾಸನ ಮಾಡಿದರೂ ಸ್ವಾಸ್ಥ್ಯರಕ್ಷಣೆ ಸಾಧ್ಯವಾಗುವುದೆ? ಆದಂತೆ ಕಂಡರೂ ಅದು ತಾತ್ಕಾಲಿಕ.</p>
  <p>ಅಮೇರಿಕದಲ್ಲಿ ದೀರ್ಘಕಾಲ ವೇದಾಂತ ಪ್ರಚಾರ ಮಾಡಿದ ಸ್ವಾಮಿ ಸತ್ಪ್ರಕಾಶಾನಂದಜೀ ಗ್ರಂಥ ಒಂದರಲ್ಲಿ ತಮ್ಮ ಒಂದು ಅನುಭವವನ್ನು ಹೇಳಿದ್ದಾರೆ. ಧರ್ಮ, ಆಧ್ಯಾತ್ಮಿಕ ಸಾಧನೆ ಯನ್ನು ಕುರಿತು ಹಲವು ಉಪನ್ಯಾಸಗಳನ್ನು ನೀಡಿದ ಬಳಿಕ ಅವರ ಉಪನ್ಯಾಸವನ್ನು ಕೇಳಿದ ಮಹಿಳೆಯೊಬ್ಬಳು ‘ಸ್ವಾಮೀಜಿ, ನಾವು ಅಮೇರಿಕನ್ನರಿಗೆ ಧರ್ಮ, ಆಧ್ಯಾತ್ಮಿಕತೆಗಿಂತಲೂ ಮಾನ ಸಿಕ ದಾರ್ಢ್ಯ ಮತ್ತು ಶಾಂತಿಯನ್ನು ಕಾಪಾಡಿಕೊಳ್ಳುವ ರಹಸ್ಯ ಬೇಕಾಗಿದೆ. ನೀವು ಅದನ್ನು ನಮಗೆ ತಿಳಿಸಿಕೊಟ್ಟರೆ ಅತಿ ದೊಡ್ಡ ಸೇವೆ ಸಲ್ಲಿಸಿದಂತಾಗುವುದು. ನರಮಂಡಲದ ಒತ್ತಡ, ಜಾಡ್ಯ ಗಳಿಂದ ನಮಗೆ ಬಿಡುಗಡೆ ಬೇಕಾಗಿದೆ’ ಎಂದಳಂತೆ. ಮಾನಸಿಕದಾರ್ಢ್ಯ ಹಾಗೂ ಶಾಂತಿಯನ್ನು ಕಾಪಾಡಿಕೊಳ್ಳಲು ಧರ್ಮದ ಹಿನ್ನೆಲೆ ಹೇಗೆ ಸಹಕಾರಿ ಎಂಬುದರ ಅರಿವು ಹೆಚ್ಚಿನ ವಿದ್ಯಾಬುದ್ಧಿ ಸಂಪನ್ನರೆನಿಸಿಕೊಂಡವರಿಗೇ ತಿಳಿಯದು!</p>
  <p>ಒತ್ತಡ, ಜಾಡ್ಯಗಳಿಂದ ಬಿಡಿಸಿಕೊಳ್ಳಲು ವಿಶ್ರಾಮ ಭಾವನೆ ಅತ್ಯಂತ ಆವಶ್ಯಕ ಎಂಬುದು ಪ್ರಯೋಗದಿಂದ ಸಿದ್ಧವಾಗಿದೆ. ಈ ಕ್ಷೇತ್ರದಲ್ಲಿ ಪ್ರವರ್ತಕನ ಸ್ಥಾನವನ್ನು ಪಡೆದ ಹ್ಯಾನ್ಸ್ಸಿಲೀ ‘ನಿಜವಾದ ವಿಶ್ರಾಮ’ ಸ್ಥಿತಿಗೇರಿದಾಗ ಎಲ್ಲ ಒತ್ತಡಗಳಿಂದ ಬಿಡಿಸಿಕೊಳ್ಳಬಹುದು ಎಂದಿದ್ದಾರೆ. ಆದರೆ ಈ ನಿಜವಾದ ವಿಶ್ರಾಮ ಭಾವನೆಯನ್ನು ಸೂಚನೆಯಿಂದ, ಸುಪ್ತ್ಯಾವಾಹನೆಯಿಂದ ಕೆಲ ಮಟ್ಟಿಗೆ ಉಂಟು ಮಾಡಬಹುದಾದರೂ, ಅದು ಸ್ಥಾಯಿಯಾಗಿ ಉಳಿಯದು. ಅದಕ್ಕೆ ಬೇರೆಯೇ ಮಾರ್ಗವನ್ನು ಕಂಡುಕೊಳ್ಳಬೇಕು. ಅದೇ ಆಧ್ಯಾತ್ಮಿಕ ಪಥ. ಜೀವನವನ್ನು ಕುರಿತ ಹಾಗೂ ಸುಖ ದುಃಖಗಳ ಮೂಲ ನಿಯಮದ ಬಗೆಗೆ ನಮ್ಮ ದೃಷ್ಟಿಕೋನ ಬದಲಾವಣೆಯಾಗದೇ ನಿಜವಾದ ವಿಶ್ರಾಮ ಭಾವನೆಯನ್ನು ಪಡೆದರೂ ಅದು ಕ್ಷಣಿಕವೆಂದು ಗಾಢಚಿಂತನೆಯಿಂದ ತಿಳಿಯದಿರದು.</p>
  <p>ಪಶ್ಚಿಮ ಪ್ರತಿಭಾಶಾಲಿಗಳೇ ಅಲ್ಲಿನ ಸಮಾಜ ದುರಂತದತ್ತ ಧಾವಿಸುವುದರ ಕಾರಣವನ್ನು ಹೀಗೆಂದು ಹೇಳಿದ್ದಾರೆ:</p>
  <p>‘ಜಡವಾದ ಭೌತವಾದದ ಒಲವೇ ನಮ್ಮಲ್ಲಿ ಹಿಂಸೆಯ ಪ್ರವೃತ್ತಿಯನ್ನು ಹುಟ್ಟಿಸುತ್ತದೆ. ನಮ್ಮ ಸಮಾಜವು ಕುಟುಂಬ ಅಥವಾ ವರ್ಗದ ನಿಯಂತ್ರಣದ ಮೇಲೆ ಕಟ್ಟಲ್ಪಟ್ಟಿಲ್ಲ. ಅದು ಯಶಸ್ಸಿನ ಮೇಲೆ ನಿಂತಿದೆ. ಯಶಸ್ಸು ಇಲ್ಲದಿದ್ದರೆ ಜನ ಹತಾಶರಾಗುತ್ತಾರೆ. ಹತಾಶೆಯಿಂದ ಹತ್ಯಾಕಾಂಡ-ಹಿಂಸೆ.’</p>
  <p>ಜೀವನದಲ್ಲಿ ಸಹಕಾರಕ್ಕಿಂತ ಸ್ಪರ್ಧೆ, ಈರ್ಷ್ಯೆಗಳನ್ನು ಬದುಕುವ ದಾರಿಯೆಂದು ಇಟ್ಟು ಕೊಳ್ಳುವ ನಮ್ಮ ಒತ್ತಾಸೆಯ ಒಂದು ಪ್ರತಿಫಲ ಹಿಂಸೆ. ಸ್ಪರ್ಧೆಯ ಪ್ರಚೋದನೆಯಿಂದ ಆಕ್ರ ಮಣ ಮನೋವೃತ್ತಿಯನ್ನೂ, ವೈರ ಪ್ರವೃತ್ತಿಯನ್ನೂ ಹೆಚ್ಚಿಸಿಕೊಳ್ಳದೇ ಗತ್ಯಂತರವಿಲ್ಲ. ಸ್ಪರ್ಧೆ ಉಪಯುಕ್ತ ಸಂಗತಿ ನಿಜ. ಆದರೆ ಅದು ಉತ್ಪಾದನೆಯನ್ನು ಹೆಚ್ಚಿಸುವುದಕ್ಕಾಗಿ ಉಂಟಾದರೆ ಆ ಉತ್ಪಾದನೆಯನ್ನು ಹೆಚ್ಚಿಸುವುದಕ್ಕಾಗಿ ತೆರುವ ಬೆಲೆ ಯಾವುದು? ಜನರನ್ನು ಬಗ್ಗಿಸುವುದು, ಬೀಳಿ ಸುವುದು, ಮೆಟ್ಟಿ ತುಳಿಯುವುದು.</p>
  <p>ಜಡವಾದದ ದೃಷ್ಟಿಕೋನ ಸ್ಪರ್ಧೆಯ ಮನೋವೃತ್ತಿಯೇ ಪ್ರಧಾನವಾಗಿರುವ ಸಮಾಜದಲ್ಲಿ ಬದುಕುವ ವ್ಯಕ್ತಿ ಯಾವೆಲ್ಲ ಉಪಾಯಗಳಿಂದ ವಿಶ್ರಾಂತಿ ಮನೋಭಾವನೆಯನ್ನು ಹೊಂದಲು ಯತ್ನಿಸಿದರೂ ಅವನ ಅಂತರಂಗದ ತುಮುಲವನ್ನು ತಡೆಯಲು ಸಾಧ್ಯವಾದೀತೇ? ಮನುಷ್ಯ ಸ್ವಭಾವದ ವೈವಿಧ್ಯ ವೈಚಿತ್ರ್ಯ, ತನ್ನ ಆಸೆ ಆಕಾಂಕ್ಷೆಗಳ ಪೂರೈಕೆಗಾಗಿ ಆತನ ಚಡಪಡಿಕೆ, ಹಲವು ವಸ್ತುಗಳ ಬೆನ್ನು ಹತ್ತಿ ಓಡುವ ಪ್ರವೃತ್ತಿ, ಅವನಿಗೇ ತಿಳಿಯದಂತೆ ಮನಸ್ಸು ಅವನನ್ನು ಕುಣಿಸುವ ವಿಧಾನ, ಸಂಸ್ಕಾರದ ಸೆಳೆತಕ್ಕೆ ಸಿಕ್ಕಿ ಅವನು ನಜ್ಜು ಗುಜ್ಜಾಗುವ ರೀತಿ, ಅವನ ಅಸಹಾಯಕತೆ– ಇವುಗಳನ್ನು ಪರಿಶೀಲಿಸಿದರೆ ಕೇವಲ ಆರ್ಥಿಕ ಹಾಗೂ ವೈಜ್ಞಾನಿಕ ಪ್ರಗತಿಗಳಿಂದ ಮನುಷ್ಯ ಒಳ್ಳೆಯವನಾಗಿಬಿಡುತ್ತಾನೆಂದು ತಿಳಿಯುವುದು ಮೂರ್ಖತನವೇ ಸರಿ. ತತ್ತ್ವಜ್ಞಾನಿ ಷೋಫನೀ ಯರ್ ಮನುಷ್ಯರನ್ನು ಒಂದೆಡೆ ಮುಳ್ಳು ಹಂದಿಗಳಿಗೆ ಹೋಲಿಸಿದ್ದಾರೆ. ಮುಳ್ಳು ಹಂದಿಗಳನ್ನು ಇಕ್ಕಟ್ಟಾದ ಒಂದು ಜಾಗದಲ್ಲಿ ಕೂಡಿಟ್ಟರೆ ಒಂದರ ಮುಳ್ಳು ಇನ್ನೊಂದನ್ನು ಚುಚ್ಚಿ ಅವು ನಾಶ ವಾಗುತ್ತವಷ್ಟೆ. ಅಂತೆಯೇ ಮನುಷ್ಯನ ಅತಿಯಾದ ಸ್ವಾರ್ಥ ಪರಸ್ಪರ ನಾಶಕ್ಕೆ ಕಾರಣವಾಗುತ್ತದೆ. ಪ್ರತಿಯೊಬ್ಬ ವ್ಯಕ್ತಿಯೂ ತನ್ನ ಸ್ವಾರ್ಥವನ್ನು ಇತರರಿಗೆ ಕೆಡುಕನ್ನು ಉಂಟುಮಾಡದಂತೆ ಮೊಟಕು ಗೊಳಿಸಲು ಪ್ರೇರಿಸುವ ಸಾರ್ವತ್ರಿಕ ಸ್ಫೂರ್ತಿಯ ಹಿನ್ನೆಲೆ ಯಾವುದು? ಶ್ರದ್ಧಾಕೇಂದ್ರ ಯಾವುದು? ಇದು ಮುಖ್ಯ ಪ್ರಶ್ನೆ. ಈ ಪ್ರಶ್ನೆಗೆ ಸರಿಯಾದ ಉತ್ತರ ನಮಗೆ ಬೇಕು. ಸಮಾಜದ ಎಲ್ಲ ಸದಸ್ಯರೂ ಎಲ್ಲಿ ಅತ್ಯಂತ ಸಂಯಮದಿಂದ ನಡೆದುಕೊಳ್ಳುವರೋ ಅದೇ ಶ್ರೇಷ್ಠ ಸಮಾಜ. ಅಲ್ಲಿ ಒಗ್ಗಟ್ಟು, ಶಾಂತಿ, ಸಹಕಾರ, ಸೌಹಾರ್ದ ನೆಲೆಸಲು ಸಾಧ್ಯ. ಆದರೆ ಆಧುನಿಕ ಸಮಾಜದಲ್ಲಿ ಇದು ಸಾಧ್ಯವಾಗುತ್ತಿದೆಯೆ? ಎಲ್ಲೆಲ್ಲೂ ಗೌಜುಗೊಂದಲ, ವೈರವಿದ್ವೇಷ, ಹೊಡೆತಬಡಿತಗಳ ಚಿತ್ರ! ಕಾರಣವೇನು? ಅನಿಯಂತ್ರಿತ ಸ್ವಾರ್ಥವೇ. ಧನಸಂಗ್ರಹ ಮಾಡುವುದು, ಅಧಿಕಾರ ಗಳಿಸುವುದು, ಸ್ಥಾನಮಾನ ಪಡೆಯುವುದು, ಜನಪ್ರಿಯತೆಯ ದಾರಿ ಹುಡುಕುವುದು. ಆ ಸ್ವೇಚ್ಛಾ ವರ್ತನೆಗೆ ಹಂಬಲಿಸುವ ಮನೋವೃತ್ತಿ ಸ್ವಾರ್ಥವನ್ನು ಮತ್ತಷ್ಟು ಚೂಪಾಗಿಸುವ ಜಡವಾದದ ದೃಷ್ಟಿಕೋನ. ಆಂಗ್ಲ ತತ್ತ್ವಜ್ಞಾನಿ ಹಾಬ್ಸ್ ಹೇಳಿದ: ‘ಮನುಷ್ಯ ಜನ್ಮತಃ ಪಶು ಸ್ವಭಾವದವನೆ– ನೀತಿ ವಿರೋಧಿ; ಶಿಸ್ತು, ಶಿಕ್ಷಣ, ತರಬೇತಿಗಳನ್ನು ಅವನ ಮೇಲೆ ಹೇರಿದರೆ, ಅವನು ಸ್ವಲ್ಪ ಒಳ್ಳೆಯ ರೀತಿಯಿಂದ ವರ್ತಿಸುವ ಪ್ರಾಣಿಯಾಗುತ್ತಾನೆ.’ ಗ್ರೀಕ್ ತತ್ತ್ವವೇತ್ತನಾದ ಪ್ಲೇಟೋ ತನ್ನ ಸಂವಾದದಲ್ಲಿ ಹೇಳುತ್ತಾನೆ–‘ಮನುಷ್ಯ ಹುಟ್ಟು ಬಂಡುಗಾರ. ಒಬ್ಬಾತ ಯಾವುದಾದರೂ ರೀತಿಯಿಂದ ಎಣಿಸಿದಾಗಲೆಲ್ಲ ಮಾಯವಾಗುವ ಸಿದ್ಧಿಯನ್ನು ಪಡೆದುಕೊಂಡಿದ್ದಾನೆನ್ನಿ. ಆಗ ಯಾವುದೇ ಖಜಾನೆ ದರೋಡೆಯಾಗದೇ ಉಳಿದೀತೆ? ಯಾವ ಹೆಂಗಸೂ ಮಾನಭಂಗವಾಗದೆ ಉಳಿದಾಳೆ?’ ನಮ್ಮಲ್ಲಿ ಎಷ್ಟೋ ಮಂದಿ ಸಜ್ಜನರಾಗಿರುವುದು ಸಮಾಜದ ಕಟುಟೀಕೆ ಮತ್ತು ಅಪವಾದಗಳ ಭಯದಿಂದ, ಆರಕ್ಷಕರ ಏಟಿನ ಭಯದಿಂದ. ಇವೆರಡೂ ಇಲ್ಲದಲ್ಲಿ ಅವರ ಸೌಜನ್ಯ ಮಾಯವಾಗಿ ಬಿಡುವುದು. ಆ ಸೌಜನ್ಯ ಮಾಯವಾಗದೆ ಉಳಿಯುವ ಜನರ ಸಂಖ್ಯೆ ಕೈ ಬೆರಳೆಣಿಕೆಯಷ್ಟಿರಬಹುದು. ಮನೋವಿಕಾರಗಳಿಗೆ ಕಾರಣವಾಗುವಂಥ ವಾತಾವರಣವಿದ್ದರೂ ನಿಜವಾದ ಧೀರರ, ಸಂಯಮಿಗಳ ಮನಸ್ಸು ವಿಕಾರ ಹೊಂದುವುದಿಲ್ಲ. ಹಾಗೆ ವಿಕಾರವಾಗದೆ ಉಳಿಯುವಂತೆ ಅವರಿಗೆ ಪ್ರೇರಕವಾದ ಶಕ್ತಿಯೇ ಧರ್ಮ. ದೇವರುಗಳಲ್ಲಿ ನೀತಿನಿಯಮಗಳಲ್ಲಿ ಅವರ ಅಪಾರ ವಿಶ್ವಾಸ ಮತ್ತು ಸದಾಚಾರ ನಿಷ್ಠೆ.</p>
  <div>ಧರ್ಮ ಮತ್ತು ಮನಸ್ಸು</div>
  <p>ನಿಜವಾದ ಧರ್ಮ ಎರಡು ಕೆಲಸಗಳನ್ನು ಮಾಡಿಕೊಡುತ್ತದೆ. ಒಂದು ಮನುಷ್ಯನ ಮನಸ್ಸಿನ ಪುನಾರಚನೆ–ಚಂಚಲವಾದ ಮನಸ್ಸನ್ನು ನಿಗ್ರಹಿಸಿ ಅದರ ಗತಿ, ವೇಗಗಳನ್ನು ಉದಾತ್ತ ಗುರಿ ಯೆಡೆಗೆ ತಿರುಗಿಸುತ್ತದೆ. ಇನ್ನೊಂದು, ಸಮಾಜದ ವಿವಿಧ ವ್ಯಕ್ತಿಗಳೊಳಗೆ ಬಾಂಧವ್ಯ ಮತ್ತು ಸಹಕಾರದ ಬಾಳ್ವೆಗೆ ತಕ್ಕ ವ್ಯವಸ್ಥೆ ಮಾಡುತ್ತದೆ. ಇತರರ ಸುಖ ಮತ್ತು ಆಧ್ಯಾತ್ಮಿಕ ಉನ್ನತಿಗೆ ತಡೆಯಾಗದಂತೆ ತನ್ನ ಸ್ವಾರ್ಥವನ್ನು ನಿಯಂತ್ರಿಸಿಕೊಳ್ಳುವ ನಡತೆ ಅದು.</p>
  <p>ಅರ್ಥಕಾಮಗಳೇ ಮುಖ್ಯವಲ್ಲ. ಏಕೆಂದರೆ ಮನುಷ್ಯನು ಬರಿಯ ದೇಹವೇ ಅಲ್ಲ. ಅವನು ಜೀವಾತ್ಮ. ದೇಹ, ಇಂದ್ರಿಯ, ಮನಸ್ಸು–ಇವುಗಳನ್ನು ಬಳಸಿ ಬಾಳುವೆಯನ್ನನುಭವಿಸುತ್ತಿರುವ ಒಂದು ತತ್ತ್ವವಿದೆ. ‘ನಾನು’, ‘ನಾನು’ ಎಂದುಕೊಳ್ಳುತ್ತದೆಯಲ್ಲ–ಅದೇ ಆ ತತ್ತ್ವ. ‘ಕರ್ತೃತ್ವ ಭೋಕ್ತೃತ್ವ ಅಭಿಮಾನಿ’ ಎಂದರೆ ‘ಹೀಗೆ, ಹೀಗೆ ಮಾಡುವೆ’ ಎನ್ನುವ, ‘ಸುಖ ದುಃಖಗಳನ್ನು ಅನು ಭವಿಸುವೆ’ ಎನ್ನುವ, ‘ನಾನು’, ‘ನಾನು’ ಎಂದುಕೊಳ್ಳುವ ಜೀವಾತ್ಮ. ತಾನು ಆತ್ಮ, ತನ್ನ ಎದು ರಿಗೂ ಇತರ ಆತ್ಮಗಳಿವೆ ಎಂಬುದನ್ನು ತಿಳಿದು ನಾವು ನಡೆಯಬೇಕು. ನಾನು ಎಂಬುದು ದೇಹ ಕ್ಕಿಂತ ಹೆಚ್ಚಾಗಿ ಆತ್ಮವಾದ ಕಾರಣ ದೇಹದ ಸುಖವನ್ನು ಮಾತ್ರ ಎಣಿಸಿದರಾಗದು. ತನ್ನ ಎಲ್ಲ ಸಂಪತ್ತನ್ನೂ ಆತ್ಮದ ಕ್ಷೇಮಕ್ಕೆ ವಿರೋಧವಾಗದಂತೆ ಉಪಯೋಗಿಸಬೇಕು. ಎಂದರೆ ಇಂದ್ರಿಯ ಸುಖದ ದಾಸನಾಗಬಾರದು. ಅವುಗಳು ಎಳೆದಲ್ಲಿಗೆ ಹೋಗಬಾರದು. ಅವುಗಳ ಯಜಮಾನ ‘ನಾನು’ ಎಂಬುದನ್ನು ಮರೆಯಬಾರದು. ಇಂದ್ರಿಯನಿಗ್ರಹ, ಚಿತ್ತಶುದ್ಧಿ, ತನ್ಮೂಲಕ ಆತ್ಮ ಜ್ಞಾನ, ತತ್ಫಲವಾಗಿ ಸರ್ವಬಂಧ ಸರ್ವದುಃಖ ನಿವೃತ್ತಿ, ಶಾಶ್ವತ ಆನಂದಪ್ರಾಪ್ತಿ ಇವು ಧರ್ಮ ಗ್ರಂಥಗಳೂ, ಅನುಭವಿಗಳೂ ಸಾರುವ ಮುಖ್ಯ ಬೋಧನೆಗಳು. ಆದುದರಿಂದ ಧರ್ಮನಿಯಮ ಗಳನ್ನು ಪಾಲಿಸಿದರೆ, ಎಂದರೆ, ಧರ್ಮವನ್ನು ರಕ್ಷಿಸಿದರೆ, ದಿವ್ಯವಾದುದನ್ನು ಪಡೆಯುವ ಪಥ ದಲ್ಲಿ ಅದು ನಿಮ್ಮನ್ನು ರಕ್ಷಿಸುತ್ತದೆ; ಗುರಿ ಮುಟ್ಟಿಸುತ್ತದೆ. ಈ ಗುರಿ, ದಿವ್ಯವಾದ ಗುರಿಯಲ್ಲಿನ ವಿಶ್ವಾಸ, ಅದನ್ನು ಹೊಂದಲು ಮಾಡುವ ಪ್ರಾಮಾಣಿಕ ಪ್ರಯತ್ನದಿಂದ ನಮ್ಮ ಬದುಕಿನ ದಿಕ್ಕೇ ಬದಲಿಸುವುದು. ಸ್ವಲ್ಪ ತಡವಾದರೂ, ದೀರ್ಘಕಾಲದ ಪರಿಶ್ರಮ ಬೇಕಾದರೂ ಈ ಪಥದಲ್ಲಿ ಮುನ್ನಡೆಯುವ ಪ್ರತಿಯೊಬ್ಬನ ಪಾಲಿಗೂ ದಿವ್ಯ ಆನಂದ, ಶಾಂತಿ, ಸಂತೃಪ್ತಿಗಳು ಸಿಕ್ಕಿಯೇ ಸಿಕ್ಕುವುವು. ಇದು ಸ್ಥಾಯೀ ವಿಶ್ರಾಮ ಭಾವನೆಯ ಪಥ. ಈ ಗುರಿಯ ಪ್ರಜ್ಞೆ ಇಲ್ಲದ ವ್ಯಕ್ತಿಯ ಸುಖದ ಕಲ್ಪನೆ ಅಥವಾ ಸುಖದ ಅನುಭವ ಒಂದು ರೀತಿಯ ಮೈಮರೆತ. ಅಷ್ಟೇ ಅಲ್ಲ, ದುಃಖ ಹಾಗೂ ಗೊಂದಲಕ್ಕೆ ಕಾರಣ.</p>
  <p>ಮನೋದೈಹಿಕ ಬೇನೆ ಎಂದಾಗ ಮನಸ್ಸಿನಲ್ಲಿ ಚಿಂಕ್ರೋಭಗಳಿಂದ ಉದಿಸಿ, ದೈಹಿಕವಾಗಿ ಗೋಚರವಾಗುವ ರೋಗವೆಂದು ಅರ್ಥ. ಎಲ್ಲದಕ್ಕೂ ಮನಸ್ಸೇ ಕಾರಣವಾದುದರಿಂದ, ಮನ ಸ್ಸನ್ನು ಸರಿಯಾಗಿಟ್ಟುಕೊಂಡರೆ ಆ ಬೇನೆಗಳಿಗೇ ಬರ. ಮನಸ್ಸನ್ನು ಸರಿಯಾಗಿಟ್ಟುಕೊಳ್ಳಲು ಔಷಧವೇ ಕಾರಣವಾಗಬಾರದು. ಮನಸ್ಸಿನಲ್ಲಿ ಮಾಡುವ ಯೋಚನೆ, ಭಾವನೆಗಳ ಶುದ್ಧಿ ಯಿಂದಲೇ ಮನಸ್ಸನ್ನು ಸರಿಯಾಗಿಟ್ಟುಕೊಳ್ಳಬೇಕು. ಹಾಗೆ ಸರಿಯಾಗಿಟ್ಟುಕೊಳ್ಳಲು ಅನುಕೂಲ ವಾಗುವ ನಿಯಮಗಳೇ–ಯೋಗಶಾಸ್ತ್ರದಲ್ಲಿ ಹೇಳಿದ, ಎಲ್ಲ ಧರ್ಮಗಳೂ ಸಾರುವ ಹತ್ತು ಮೌಲ್ಯಗಳು. ಅಹಿಂಸೆ, ಸತ್ಯ, ಅಸ್ತೇಯ, ಬ್ರಹ್ಮಚರ್ಯ, ಅಪರಿಗ್ರಹ, ಶೌಚ, ಸಂತೋಷ, ತಪಸ್ಸು, ಸ್ವಾಧ್ಯಾಯ, ಈಶ್ವರ ಪ್ರಣಿಧಾನ.</p>
  <div>ಮನಸ್ಸಿಗೊಂದು ಟಾನಿಕ್</div>
  <p>ಸತ್ಯಪ್ರಿಯತೆ, ನ್ಯಾಯಪರಾಯಣತೆ, ಪರೋಪಕಾರ ಬುದ್ಧಿ, ಆತ್ಮಸಂಯಮ ಈ ಗುಣಗ ಳನ್ನು ಎಲ್ಲ ಧರ್ಮಬೋಧಕರೂ ಕೊಂಡಾಡುತ್ತಾರೆ. ಎಲ್ಲ ಧರ್ಮಗ್ರಂಥಗಳೂ ಬೋಧಿಸುತ್ತವೆ. ಧರ್ಮಗಳೇ ಏಕೆ? ಕೌಟುಂಬಿಕ, ಸಾಂಘಿಕ, ಸಾಮಾಜಿಕ ಹಿತಚಿಂತನೆ ಮಾಡುವ ಯಾವನೂ, ಬುದ್ಧಿ ಎನ್ನುವ ವಿವೇಚನಾಶಕ್ತಿ ಇರುವವನೂ, ಈ ಗುಣಗಳನ್ನು ಮೂಢನಂಬಿಕೆ ಎನ್ನಲಾರ. ಲಂಗುಲಗಾಮಿಲ್ಲದ ಅಪ್ರಾಮಾಣಿಕ ಸ್ವೇಚ್ಛಾಚಾರದ ಬದುಕನ್ನು ಒಪ್ಪಲಾರ. ಯಾವ ವಿಚಾರ ವಾದಿ ನಾಸ್ತಿಕನೂ, ವೈಜ್ಞಾನಿಕ ಮನೋವೃತ್ತಿಯವನೂ, ಮೇಲಿನ ಸದ್ಗುಣಗಳನ್ನು ವಿರೋಧಿಸ ಲಾರ. ವ್ಯಕ್ತಿಯ ಅಭ್ಯುದಯ, ಸಮಾಜದ ಕಲ್ಯಾಣ ಎಂಬ ಎರಡು ಫಲಗಳನ್ನು ನೀಡುವ, ಅನುಷ್ಠಾನಯೋಗ್ಯವಾದ ಮುಖ್ಯ ನಿಯಮಗಳು ಯೋಗಶಾಸ್ತ್ರದಲ್ಲಿ ಯಮ, ನಿಯಮಗಳೆಂದು ಕರೆಯಲ್ಪಡುವ ಈ ಹತ್ತು ಸದ್ಗುಣಗಳು ಅಥವಾ ಮೌಲ್ಯಗಳು. ತಾನು ಚೆನ್ನಾಗಿ ಬದುಕಿ, ಇತರರನ್ನೂ ಚೆನ್ನಾಗಿ ಬದುಕಗೊಡುವ, ಇತರರ ಸ್ವಾತಂತ್ರ್ಯ ಹಾಗೂ ಬೆಳವಣಿಗೆಗೆ ಮಾರಕ ವಾಗದಂತೆ ನಡೆದುಕೊಳ್ಳುವ ಸಂಸ್ಕಾರ ಈ ಗುಣಗಳ ಬೆಳವಣಿಗೆಯಿಂದ ಸಾಧ್ಯವಾಗುವುದು. ಆದ್ದರಿಂದ ಈ ಗುಣಗಳನ್ನು ಸಾಮಾಜಿಕ ಮೌಲ್ಯಗಳು ಎನ್ನಬಹುದು.</p>
  <p>ಇತರರು ನನ್ನನ್ನು ಹಿಂಸಿಸಿದಾಗ ನನಗೆ ಅತೀವ ದುಃಖವಾಗುತ್ತದೆ. ಯಾವ ಮಾತು, ಕೃತಿ ಗಳಿಂದ ನಾನು ನೋವು, ದುಃಖಗಳನ್ನು ಅನುಭವಿಸಬೇಕಾಗುವುದೊ ಅದು ಇತರರಿಗೂ ಸಹ್ಯ ವಲ್ಲ. ಮನಸ್ಸು, ಮಾತು, ಕೃತಿಗಳಿಂದ ಯಾರಿಗೂ ಕೇಡನ್ನು ಬಯಸದೇ ಎಲ್ಲರೆಡೆಗೂ ಶುಭ ಚಿಂತನೆಯನ್ನು ಹರಿಯಬಿಡುವ ಮನೋವೃತ್ತಿಯೇ ಅಹಿಂಸೆ. ಅಂತೆಯೇ ಸತ್ಯ, ಅಸ್ತೇಯ, ಬ್ರಹ್ಮಚರ್ಯ, ಅಪರಿಗ್ರಹ ಮುಂತಾದ ಇತರ ಗುಣಗಳು. ಬೇರೆ ಬೇರೆ ವ್ಯಕ್ತಿಗಳ ಸಾಂಘಿಕ ಜೀವನದ ಸುವ್ಯವಸ್ಥೆಗೆ ಇವುಗಳ ಪಾಲನೆ ಅತ್ಯಗತ್ಯ.</p>
  <p>ಸತ್ಯ ಮತ್ತು ಪ್ರಾಮಾಣಿಕತೆ ನಮ್ಮ ದೇಶದ ಧರ್ಮಗ್ರಂಥಗಳಲ್ಲಿ ಬಹುವಾಗಿ ಕೊಂಡಾಡ ಲ್ಪಟ್ಟ ಮೌಲ್ಯಗಳು. ಮಹಾಭಾರತದ ಪುಷಿಗೆ ಸತ್ಯವನ್ನು ಎಷ್ಟು ಹೊಗಳಿದರೂ ತೃಪ್ತಿಯಿಲ್ಲ. ಅಹಿಂಸೆಯೂ ಸತ್ಯದಲ್ಲಿ ಪ್ರತಿಷ್ಠಿತವಾಗಿದೆ ಎಂದು ಮಹಾಭಾರತದಲ್ಲಿ ಧರ್ಮವ್ಯಾಧ ಹೇಳು ತ್ತಾನೆ. ಸತ್ಯದ ಅಡಿಪಾಯವಿಲ್ಲದೇ ಯಾವ ನಿಜವಾದ ಅಭಿವೃದ್ಧಿ ಸಾಧ್ಯವಿಲ್ಲ ಎಂಬುದನ್ನು ತಿಳಿಯಲು ಕಷ್ಟವಿಲ್ಲ. ವಿಜ್ಞಾನಿಯ ಅದ್ಭುತ ಶೋಧನೆಗಳು ಸಾಧ್ಯವಾದುದು ಸತ್ಯಾನ್ವೇಷಣೆ ಯಿಂದಲೇ, ಸತ್ಯವೇನೆಂದು ತಿಳಿಯುವ ಕುತೂಹಲದಿಂದಲೇ, ತಪೋಮಯ ನಿಷ್ಠೆ, ಏಕಾಗ್ರತೆ ಗಳಿಂದಲೇ. ‘ಸತ್ಯಮೇವ ಜಯತೇ ನಾನೃತಮ್–ಸತ್ಯವೊಂದೇ ಜಯಿಸುವುದು, ಸುಳ್ಳಲ್ಲ’ ಎಂಬ ಮಹಾವಾಕ್ಯ ಶ್ರೀಸಾಮಾನ್ಯರ ಅನುಭವಕ್ಕೂ ನಿಲುಕುವಂಥ ವಿಚಾರ. ಮಹಾತ್ಮಾ ಗಾಂಧೀಜಿ ಸತ್ಯವೇ ದೇವರೆಂದರು. ಭಗವಾನ್ ರಾಮಕೃಷ್ಣರು ಸತ್ಯವಂತನು ದೇವರ ಮಡಿಲಲ್ಲಿ ದ್ದಾನೆ ಎಂದರು.</p>
  <p>ಕಂಡದ್ದನ್ನು ಕಂಡಂತೆ ಹೇಳುವುದು ಸತ್ಯದ ಒಂದು ರೂಪ. (ಇದಕ್ಕೆ ಅಪವಾದವಿರಬಹುದು. ಕೆಲವೊಮ್ಮೆ ಕಂಡದ್ದನ್ನು ಕಂಡಂತೆ ಹೇಳಿಬಿಡುವುದು ಧರ್ಮವಾಗದು.) ಸತ್ಯದ ಇನ್ನೊಂದು ರೂಪ ಹೇಳಿದ ಮಾತನ್ನು ನಡೆಯಿಸುವುದು. ಸತ್ಯದ ಮತ್ತೊಂದು ರೂಪವೇ ಕರ್ತವ್ಯನಿಷ್ಠೆ. ಇಂಥ ಸತ್ಯನಿಷ್ಠರಾದ ಮಹಾತ್ಮರ ಮಹಿಮಾತಿಶಯವನ್ನು ಪುಣ್ಯಕತೆಗಳು ಕೊಂಡಾಡುತ್ತವೆ. ಸತ್ಯವನ್ನು ಹೇಳುವುದರಲ್ಲಿ, ಹೇಳಿದ್ದನ್ನು ನಡೆಯಿಸುವುದರಲ್ಲಿ, ಸೇವಾವೃತ್ತಿಯಲ್ಲಿ, ಅದ್ರೋಹದಿಂದ ನಡೆದುಕೊಳ್ಳುವಲ್ಲಿ ತೊಂದರೆಗೊಳಗಾದರೂ, ಕರ್ತವ್ಯವನ್ನು ನಡೆಯಿಸುವುದರಲ್ಲಿ ಮನುಷ್ಯ ಸ್ವಾರ್ಥವನ್ನು ಬದಿಗಿಟ್ಟು ಪರಹಿತವನ್ನು ಸಾಧಿಸುತ್ತಾನೆ. ಮಾತ್ರವಲ್ಲ, ಸತ್ಯದ ಸರಿಯಾದ ಅನು ಷ್ಠಾನದಿಂದ ಪರಮಸತ್ಯಸ್ವರೂಪನಾದ ಭಗವಂತನನ್ನು ಪಡೆಯಲು ಸಾಧ್ಯ. ಆದುದರಿಂದ ಸತ್ಯ ಅಷ್ಟೊಂದು ಶ್ರೇಷ್ಠವಾದುದು.</p>
  <p>ಜೀವನ ಉತ್ತಮವಾಗಬೇಕಾದರೆ ಸತ್ಯವು ಮೊದಲು ವ್ಯಕ್ತಿಯಲ್ಲಿ, ಆ ಬಳಿಕ ಕೌಟುಂಬಿಕ ವ್ಯವಹಾರದಲ್ಲಿ, ಶಾಲೆ ಕಾಲೇಜುಗಳಲ್ಲಿ, ಸಾಮಾಜಿಕ ಜೀವನದಲ್ಲಿ ವ್ಯಕ್ತವಾಗಿ ಆಚರಣೆಯಲ್ಲಿ ಬರಬೇಕು. ಆಗ ಆ ವ್ಯಕ್ತಿಗೂ ಶಾಂತಿ ಹಾಗೂ ಇಡಿಯ ಸಮಾಜಕ್ಕೂ ಹಿತ. ಸತ್ಯವನ್ನು ಆಚರಣೆ ಯಲ್ಲಿ ತರಲು ಯತ್ನಿಸುವ ವ್ಯಕ್ತಿಯ ಬೆಳವಣಿಗೆಯ ಹಂತವನ್ನು ಪರಿಶೀಲಿಸಿದರೆ ಚಿಂತಾಕ್ರೋಶ ಭಯೋದ್ವೇಗಗಳು ಅವನಲ್ಲಿ ತಮ್ಮ ಅಸ್ತಿತ್ವವನ್ನು ಕಳೆದುಕೊಳ್ಳುವ ವಿಚಾರ ಸ್ಪಷ್ಟವಾಗಿ ತಿಳಿದು ಬರುವುದು.</p>
  <p>ಪ್ರಾಮಾಣಿಕ ವ್ಯಕ್ತಿ ತನ್ನ ಮಾತು ಮತ್ತು ಕೃತಿಗಳಲ್ಲಿ ಅಂತರವನ್ನು ಕಡಿಮೆ ಮಾಡಲು ಯತ್ನಿಸು ತ್ತಾನೆ. ತನಗೆ ತಾನೇ ಪ್ರಾಮಾಣಿಕನಾಗಿರುತ್ತಾನೆ. ಎಂದರೆ ಮನಸ್ಸಾಕ್ಷಿಗೆ ಸರಿಯಾಗಿ ವರ್ತಿಸು ತ್ತಾನೆ. ತನ್ನಲ್ಲಿರುವ ಶಕ್ತಿ, ವೈಶಿಷ್ಟ್ಯ ಹಾಗೂ ನ್ಯೂನತೆ ಪರಿಮಿತಿಗಳನ್ನು ಪ್ರಾಮಾಣಿಕವಾಗಿ ಒಪ್ಪಿಕೊಂಡು, ವೈಶಿಷ್ಟ್ಯಗಳನ್ನು ವೃದ್ಧಿಸಿಕೊಂಡು ನ್ಯೂನತೆಗಳನ್ನು ತಿದ್ದಿಕೊಳ್ಳಲು ಯತ್ನಿಸು ತ್ತಾನೆ.</p>
  <p>ತಂದೆ, ತಾಯಿ, ತಮ್ಮ, ತಂಗಿ, ಅಣ್ಣ, ಅಕ್ಕ, ಬಂಧುಗಳು ಇವರೊಡನೆ ಪ್ರಾಮಾಣಿಕನಾಗಿ ವರ್ತಿಸುತ್ತಾನೆ. ಖರ್ಚು ಮಾಡಿದ ಹಣಕ್ಕೆ ಸರಿಯಾದ ಲೆಕ್ಕವನ್ನಿಡುತ್ತಾನೆ. ಕೊಟ್ಟ ವಚನ ಪಾಲಿ ಸಲು ಸರ್ವಪ್ರಯತ್ನ ಮಾಡುತ್ತಾನೆ. ಅನಿವಾರ್ಯವಾಗಿ ಅದು ಸಾಧ್ಯವಾಗದಾಗ ಕ್ಷಮೆ ಕೇಳು ತ್ತಾನೆ. ತನ್ನದೇನಾದರೂ ತಪ್ಪುಗಳಾಗಿದ್ದರೆ ಅದನ್ನು ಒಪ್ಪಿಕೊಳ್ಳುತ್ತಾನೆ. ಪಶ್ಚಾತ್ತಾಪ ಪಡುತ್ತಾನೆ. ಸಂಬಂಧಿಸಿದವರ ಹತ್ತಿರ ಕ್ಷಮಾಯಾಚನೆ ಮಾಡುತ್ತಾನೆ. ಮುಂದೆ ತಪ್ಪಾಗದಂತೆ ಜಾಗರೂಕತೆ ವಹಿಸುತ್ತಾನೆ. ಕುಟುಂಬದಲ್ಲಿ ಇತರರಿಗೆ ಸೇರಿದ ವಸ್ತುಗಳನ್ನು ಉಪಯೋಗಿಸಬೇಕೆಂದಾದಲ್ಲಿ ಅವರಿಂದ ಅನುಮತಿ ಪಡೆಯುತ್ತಾನೆ. ಇನ್ನೊಬ್ಬರಿಂದ ಸಾಲ ಪಡೆದರೆ ಅದನ್ನು ಸಕಾಲದಲ್ಲಿ ಹಿಂದಿರುಗಿಸುತ್ತಾನೆ. ಕುಟುಂಬದ ಎಲ್ಲ ಸದಸ್ಯರಿಗಾಗಿ ತಯಾರಿಸಿದ ತಿಂಡಿಯನ್ನು ತಾನೊಬ್ಬನೇ ಯಾರಿಗೂ ಕಾಣದಂತೆ ತಿಂದು ಮುಗಿಸುವ ಅದಮ್ಯ ಇಚ್ಛೆಯನ್ನು ನಿಗ್ರಹಿಸುತ್ತಾನೆ. ಶಾಲೆ ಯಲ್ಲೂ, ನೆರೆಹೊರೆಯಲ್ಲೂ ಅವನ ವರ್ತನೆಯ ಧಾಟಿ ಇದೇ ಆಗಿರುತ್ತದೆ.</p>
  <p>ಇದರ ಪರಿಣಾಮ, ಪ್ರಾಮಾಣಿಕ ವ್ಯಕ್ತಿಯಲ್ಲಿ ಶಾಂತಿ ನೆಲೆಸುತ್ತದೆ. ಅಸಂಗತ ಭೀತಿ ದೂರ ವಾಗುತ್ತದೆ. ಮಾಡಬೇಕಾದುದನ್ನು ಸರಿಯಾಗಿ ಮಾಡಿದಾಗ ಉಂಟಾಗುವ ಕೃತಕೃತ್ಯತೆಯ ಭಾವನೆ ಬರುತ್ತದೆ. ಸದಾ ತೃಪ್ತಿಯ ಮನೋಭಾವ ಉಳಿದುಕೊಳ್ಳುತ್ತದೆ. ಜವಾಬ್ದಾರಿಯ ವರ್ತನೆ ವೃದ್ಧಿಯಾಗುತ್ತದೆ. ಮಾತು ಕೃತಿಗಳಲ್ಲಿ ಸಾಮಂಜಸ್ಯವಿರುತ್ತದೆ. ಸತ್ಯವೇ ಜಯಿಸುವುದು ಎಂಬು ದರಲ್ಲಿ ಅವರಿಗೆ ದೃಢವಿಶ್ವಾಸವಿರುತ್ತದೆ. ದೀರ್ಘಕಾಲ ಈ ರೀತಿ ಸತ್ಯದ ಉಪಾಸನೆ ಮಾಡಿದ ವ್ಯಕ್ತಿಯ ಶೀಲವು ದೃಢತೆಯನ್ನು ಪಡೆಯುತ್ತದೆ. ಮುಚ್ಚುಮರೆಯಿಲ್ಲದ ನೇರ ಮಾತುಕತೆ ಆತನಲ್ಲಿ ವ್ಯಕ್ತವಾಗುತ್ತದೆ. ಯುಕ್ತಾಯುಕ್ತ ವಿವೇಚನೆ ಅವನಲ್ಲಿ ಸ್ವಾಭಾವಿಕವಾಗಿ ಅಭಿವ್ಯಕ್ತ ವಾಗುವುದು. ನಿರ್ಭೀತಿಯ ಮನೋವೃತ್ತಿ ಹಾಗೂ ನಿಶ್ಚಿಂತೆಯ ನಡವಳಿಕೆ ಅವನಲ್ಲಿ ಕಂಡು ಬರುವುದು. ಖಚಿತವಾದ ಜ್ಞಾನ, ಖಚಿತವಾದ ನಡೆನುಡಿ ಅವನ ವ್ಯಕ್ತಿತ್ವವನ್ನು ಬೆಳಗುವುದು. ಇತರರನ್ನು ಮೆಚ್ಚಿಸುವ ಹುಚ್ಚುಹವ್ಯಾಸ ಅವನಲ್ಲಿ ಇಲ್ಲದಿದ್ದರೂ, ಈ ವ್ಯಕ್ತಿ ಇತರರ ಮೇಲೆ ತನ್ನ ಸತ್ಪ್ರಭಾವವನ್ನು ಬೀರಿಯೇ ಬೀರುತ್ತಾನೆ. ಈತನಿಗೆ ನಾವು ಹೇಗಾದರೂ ಸಹಕಾರ ನೀಡೋಣ ಎನಿಸುತ್ತದೆ ಅವರಿಗೆ. ಎಂಥ ಸದ್ಗುಣವಂತನಿವನು! ಇವನ ಸದ್ಗುಣವನ್ನು ಹಾಡಿ ಹೊಗಳಬೇಕು ಎಂದೆನಿಸುತ್ತದೆ. ಅನುಕರಣೆಗೆ ಯೋಗ್ಯನಾದ ವ್ಯಕ್ತಿ ಈತ ಎಂದು ಗೋಚರವಾಗುತ್ತದೆ. ‘ಇವನು ನನ್ನ ಶ್ರದ್ಧೆ ಗೌರವಗಳಿಗೆ ಪಾತ್ರನು. ಇವನನ್ನು ಖಂಡಿತವಾಗಿ ನಂಬಬೇಕು. ಇವನ ಸನಿಹಕ್ಕೆ ಬಂದು ನನ್ನ ಬದುಕಿಗೊಂದು ತಿರುವು ಸಿಕ್ಕಿದೆ–ಇತ್ಯಾದಿ.’ ಹೀಗೆ ಅಹಿಂಸೆ, ಸತ್ಯ, ಅಸ್ತೇಯ, ಬ್ರಹ್ಮಚರ್ಯ, ಅಪರಿಗ್ರಹಗಳೆಂಬ ಗುಣಗಳನ್ನು ಬೆಳೆಸಿಕೊಂಡ ವ್ಯಕ್ತಿ ಸಾಮಾಜಿಕವಾಗಿ ಬರ ಬಹುದಾದ ಎಲ್ಲ ಒತ್ತಡ, ಒತ್ತಾಸೆ, ಆಂತರಿಕ ಏರುಪೇರು, ಅಶಾಂತಿಗಳಿಂದ ಬಿಡುಗಡೆ ಹೊಂದುತ್ತಾನೆ. ಜನರ ವಿಶೇಷ ಪ್ರೀತಿ, ವಿಶ್ವಾಸ, ಸಹಕಾರಗಳನ್ನು ಸಹಜವಾಗಿ ಪಡೆಯುತ್ತಾನೆ. ಆದ್ದರಿಂದ ಆನಂದದಿಂದಲೇ ಇರುತ್ತಾನೆ.</p>
  <p>ವ್ಯಕ್ತಿಯ ಬದುಕಿನ ಪರಿಪೂರ್ಣತೆಗೆ ನೆರವಾಗುವ ಇತರ ಐದು ಗುಣಗಳು–ಶೌಚ, ಸಂತೋಷ, ತಪಸ್ಸು, ಸ್ವಾಧ್ಯಾಯ, ಈಶ್ವರ ಪ್ರಣಿಧಾನ. ದೈಹಿಕ ಶುಚಿತ್ವಗಳ ಕಡೆಗೆ ಸರಿಯಾಗಿ ಗಮನವೀಯಬೇಕು. ದುಃಖ, ಚಿಂತೆ, ಕೋಪ, ತಾಪ, ಮದ, ಮತ್ಸರಗಳಿಂದ ವಿರಹಿತವಾದ ಪ್ರಸನ್ನವಾದ ಮನಸ್ಸು ತೃಪ್ತಿ ಯಾರಿಗೆ ಬೇಡ? ಯಾರಾದರೂ ದಿನದಿಂದ ದಿನಕ್ಕೆ ತಾನು ಹೆಚ್ಚು ಹೆಚ್ಚು ಚಂಚಲನಾಗಿ ಯಾವ ಕಾರ್ಯವನ್ನೂ ಚೆನ್ನಾಗಿ ಮಾಡದಂತಾಗಲಿ ಎಂದು ಅಶಿಸುವನೆ? ಮನಸ್ಸು, ಇಂದ್ರಿಯಗಳ ಏಕಾಗ್ರತೆ ಎಲ್ಲರಿಗೂ ಬೇಕು. ಮನಸ್ಸನ್ನು ನಿಗ್ರಹಿಸಲು ಸಹಾಯ ಮಾಡುವ ಗುರಿಯತ್ತ ನಮ್ಮ ದೃಷ್ಟಿಯನ್ನು ಹರಿಯುವಂತೆ ಮಾಡುವ ಅಧ್ಯಯನ ಬೇಕು. ಸರ್ವ ಶಕ್ತನಾದ ಭಗವಂತನಲ್ಲಿ ಶ್ರದ್ಧಾಭಕ್ತಿಗಳಿಂದ ಶರಣಾಗಬೇಕು.</p>
  <p>ಈ ಮೌಲ್ಯಗಳನ್ನು ಗಮನವಿತ್ತು ಅಲ್ಪಸ್ವಲ್ಪವಾದರೂ ರೂಢಿಸಿಕೊಳ್ಳಲು ಯತ್ನಿಸಿದರೆ, ಚಿಂಕ್ರೋಭದಿಂದ ಉಂಟಾಗುವ ರೋಗಗಳು ಪಲಾಯನಸೂತ್ರ ಪಠಿಸುತ್ತವೆ.</p>
  <p>ಈ ಎಲ್ಲ ಸದ್ಗುಣಗಳನ್ನೂ ಪ್ರತ್ಯೇಕವಾಗಿ ಅಭ್ಯಸಿಸದಿದ್ದರೂ ಅವುಗಳಲ್ಲಿ ಪರಿಪೂರ್ಣತೆ ಯನ್ನು ಪಡೆಯುವ ನೇರ ಉಪಾಯ ಒಂದಿದೆ. ಆಧ್ಯಾತ್ಮಿಕ ಪಥದಲ್ಲಿ ಬಹಳ ಮುನ್ನಡೆದ ಹಿರಿಯ ಸಾಧುಗಳೊಮ್ಮೆ ಹೀಗೆಂದರು :</p>
  <p>‘ಜಗತ್ತನ್ನು ಮೆಚ್ಚಿಸುವ ಹುಚ್ಚು ಯತ್ನ ಬೇಡ. ಭಗವಂತನು ಎಲ್ಲವನ್ನೂ ನೋಡುತ್ತಿದ್ದಾನೆ ಎಂದು ಮನಸ್ಸಿಗೆ ದೃಢವಾದರೆ ನಾವು ಜಾಗರೂಕರಾಗುತ್ತೇವೆ. ಸದಾ ನಮ್ಮ ಸಹಾಯಕ್ಕೆ ಅವನಿದ್ದಾನೆ ಎಂಬ ದೃಢವಿಶ್ವಾಸ ಉಂಟಾದರೆ, ನಾವು ಹೃತ್ಪೂರ್ವಕವಾಗಿ ಸಾಧನೆ ಮಾಡುತ್ತೇವೆ. ಭಗವಂತ ಸರ್ವಶಕ್ತ, ದಯಾಮಯ ಎಂದು ನಂಬಿಕೆ ಉಂಟಾದರೆ ನಾವು ಎಲ್ಲ ಚಿಂತೆ, ಭೀತಿಗಳನ್ನು ದೂರಮಾಡಿ ಅವನಲ್ಲಿ ಶರಣಾಗತರಾಗುತ್ತೇವೆ. ಭಗವಂತ ತಾಯಿಯೆಂದು ಭಾಸ ವಾದರೆ, ಸಕಲ ಆನಂದದ ಮೂಲ ಅವನೇ ಎಂದು ಸ್ಥಿರವಾದರೆ, ಪ್ರಾಪಂಚಿಕವಾದ ಯಾವ ವಸ್ತುಗಳೂ ನಮ್ಮನ್ನು ಸೆಳೆಯಲಾರವು. ಅವನ ಕೃಪೆ, ದಯೆಯಿಂದ ಏನೂ ಸಾಧ್ಯ ಎಂದು ಮನ ಸ್ಸಿಗೆ ತಿಳಿದುಬಂದರೆ ನಾವು ಅವನನ್ನು ಪಡೆಯಲು ಎಲ್ಲ ರೀತಿಯಿಂದಲೂ ಪ್ರಯತ್ನಿಸುತ್ತೇವೆ.’</p>
  <p>ಅವನನ್ನು ಪಡೆಯಲು ಶ್ರದ್ಧೆಯಿಂದ ಪ್ರಯತ್ನ ಮಾಡುತ್ತಿರುವ ವ್ಯಕ್ತಿಯಲ್ಲಿ ಸ್ವಾಭಾವಿಕವಾಗಿ ಮೇಲೆ ಹೇಳಿದ ಅಹಿಂಸೆ, ಸತ್ಯವೇ ಮೊದಲಾದ ಹತ್ತು ಮೌಲ್ಯಗಳು ವಿಶೇಷ ರೀತಿಯಿಂದ ಪ್ರಕಾಶವಾಗುವುವು.</p>
  <p>‘ಪ್ರತಿಯೊಬ್ಬರೂ ವರ್ತಮಾನದಲ್ಲಿ ಕಾರ್ಯನಿರತರಾಗಬೇಕು. ಭೂತ, ಭವಿಷ್ಯಗಳ ಚಿಂತನೆ ಯನ್ನು ಬಿಡಬೇಕು. ಭಗವಂತನಲ್ಲಿ ಶರಣಾಗಬೇಕು. ವ್ಯಕ್ತಿಯೊಬ್ಬ ಎಂಥ ಪರಿಸ್ಥಿತಿಯಲ್ಲಿದ್ದರೂ ಸದ್ಯಕ್ಕೆ ಹೆದರಕೂಡದು. ಸಕಾಲದಲ್ಲಿ ಭಗವಂತ ಎಲ್ಲರ ಮೇಲೂ ಕೃಪೆ ಮಾಡುವನು. ಎಲ್ಲರೂ ಶ್ರದ್ಧೆಯಿಂದ ತಮ್ಮ ಪಾಲಿನ ಕರ್ತವ್ಯವನ್ನು ಅತ್ಯುತ್ತಮ ರೀತಿಯಲ್ಲಿ ನಿರ್ವಹಿಸುತ್ತ ಸಾಧನೆಯನ್ನು ಮುಂದುವರಿಸಬೇಕು. ಕೆಲವರು ಸ್ವಲ್ಪ ಹಿಂದೆ, ಇನ್ನು ಕೆಲವರು ಮುಂದೆ. ಕೆಲವರಲ್ಲಿ ವಿಶೇಷತೆ ಇದೆ, ಇನ್ನು ಕೆಲವರಲ್ಲಿ ಅಂಥದೇನೂ ಇಲ್ಲ. ಈ ಎಲ್ಲ ಭಿನ್ನತೆ ಇದ್ದರೂ ಎಲ್ಲರೂ ದೇವರ ಮಕ್ಕಳು. ಅವರವರ ಕೆಲಸವನ್ನು ಭಿನ್ನಭಾವ ಮರೆತು ಒಗ್ಗಟ್ಟಾಗಿ ಸರಿಯಾಗಿ ಮಾಡಬೇಕೆಂಬುದನ್ನು ಮರೆಯದಿರಿ.’</p>
  <p>ಮೇಲಿನ ಸರಳವಾದ ಮಾತುಗಳಲ್ಲಿ ಧರ್ಮದ ಸಾರವೇ ಅಡಗಿದೆ. ಎಲ್ಲ ಸಮಸ್ಯೆಗಳಿಗೂ ಆಧ್ಯಾತ್ಮಿಕ ಉತ್ತರವನ್ನು ಕಂಡುಹಿಡಿಯುವವರೆಗೂ, ಮನುಷ್ಯನ ಮನಸ್ಸಿಗೆ ನಿಜವಾದ ಶಾಂತಿ ದೊರೆಯುವುದು ಅಸಾಧ್ಯ.</p>
  <div/>
  <div>ಶ್ರದ್ಧೆಯಿಂದ ಸಿದ್ಧಿ</div>
  <p>ಭಗವಂತನಲ್ಲಿಡುವ ದೃಢಶ್ರದ್ಧೆಯು, ಆತ್ಮಶ್ರದ್ಧೆಗೂ, ಸತ್ಕರ್ಮದಿಂದಲೇ ಶ್ರೇಯಸ್ಸು, ಯಶಸ್ಸು, ವಿಜಯ ಎನ್ನುವ ಶ್ರದ್ಧೆಗೂ ಕಾರಣವಾಗುವುದು. ಶ್ರದ್ಧೆಯ ಮಹಿಮೆಯನ್ನು ಅಧ್ಯಾತ್ಮ ವಾದಿಯೂ ಕೊಂಡಾಡುತ್ತಾನೆ. ವಿಜ್ಞಾನಿಯೂ ಕೊಂಡಾಡುತ್ತಾನೆ.</p>
  <p>ಶ್ರದ್ಧೆಯೇ ಜೀವನ.* ಶ್ರದ್ಧೆಯಿಂದಲೇ ಜೀವನ ಸಾರ್ಥಕ್ಯ. ಶ್ರದ್ಧೆಯೇ ಜೀವನದ ತಳಹದಿ, ಶ್ರದ್ಧೆಯೇ ಆಧ್ಯಾತ್ಮಿಕ ಸೌಧದ ಅಡಿಪಾಯ, ಶ್ರದ್ಧೆಯೇ ಆತನ ಕೃಪೆ ಪಡೆಯಲು ಇರುವ ದಿವ್ಯ ಸಾಧನ, ಶ್ರದ್ಧೆಯಿಂದ ಎಲ್ಲವೂ ಸಾಧ್ಯ. ಶ್ರದ್ಧೆ ಇದ್ದಲ್ಲಿ ಆತನಿದ್ದಾನೆ. ಆತನ ದರ್ಶನ ಪಡೆಯಲು ಶ್ರದ್ಧೆ ಬೇಕು. ಇಂತಹ ಅಮೂಲ್ಯವಾದ ಶ್ರದ್ಧೆ ಎಲ್ಲರ ಪಾಲಿಗೆ ಒಂದೇ ದಿನದಲ್ಲಿ ದೊರಕುವುದೆ?</p>
  <p>ಅದಕ್ಕಾಗಿ ನಿದ್ದೆ ತೊರೆದು, ಎದ್ದುಬಿದ್ದು, ಆತನನ್ನು ಸ್ಮರಿಸುತ್ತ, ವಿದ್ಯೆ, ವಿನಯಗಳನ್ನುಳಿಸಿ ಕೊಂಡು, ಆ ದಾರಿಯಲ್ಲಿ ಸಾಗಿದಾಗ ಶ್ರದ್ಧೆ ಮೈಗೂಡುವುದು. ಈಜಲು ಕಲಿಯಲು ನೀರಿಗಿಳಿ ಯಲೇಬೇಕು. ಹಾಗೆಯೇ ಶ್ರದ್ಧೆ ಮೈಗೂಡಲು ಪ್ರಯತ್ನವೆಂಬ ಸಮುದ್ರಕ್ಕಿಳಿಯಲೇ ಬೇಕು. ಮೊದಲು ಈಜು ಕಲಿಯುವಾತ ಅಂಜುತ್ತಾನೆ ಅಥವಾ ಒಂದೆರಡು ಬಾರಿ ವಿಫಲನಾಗುತ್ತಾನೆ. ಹಾಗೆಂದು ಅವನು ಈಜುವ ಪ್ರಯತ್ನವನ್ನೇ ಬಿಟ್ಟುಬಿಟ್ಟರೆ ಹೇಗೆ? ಹಾಗೆಯೇ ಆಧ್ಯಾತ್ಮಿಕ ರಾಜ್ಯ ದಲ್ಲಿ ಪ್ರಯತ್ನ ಅತ್ಯಾವಶ್ಯಕ. ಒಂದೆರಡು ಬಾರಿಯೇ ಏಕೆ, ಎಷ್ಟು ಬಾರಿ ವಿಫಲರಾದರೂ ಮತ್ತೂ ಬಿಡದೆ ಪ್ರಯತ್ನ ಮುಂದುವರಿಸಬೇಕು. ಈಜು ಕಲಿಯುವ ಯತ್ನದಲ್ಲಿ ಸ್ವಲ್ಪಮಟ್ಟಿಗೆ ಯಶಸ್ವಿ ಯಾದವ ಕೊಳದಲ್ಲಿ ಈಜಬಲ್ಲ. ಆದರೆ ಅವನು ಸಮುದ್ರದಲ್ಲಿ ಈಜುವ ಸಾಹಸ ಮಾಡಲಾರ. ಈ ದಿಸೆಯಲ್ಲಿ ಅವನಿಗೆ ಇನ್ನೂ ಹೆಚ್ಚು ತರಬೇತಿ ಬೇಕು. ಹಾಗೆಯೇ ಅಲ್ಪ ಶ್ರದ್ಧಾನ್ವಿತರಿಂದ ಅಲ್ಪಸ್ವಲ್ಪ ಕಾರ್ಯ ಸಾಧ್ಯ. ಆದರೆ ಮಹತ್ಕಾರ್ಯ ಆಗದು. ಅದಕ್ಕೆ ಪೂರ್ಣ ಶ್ರದ್ಧೆ ಮೈಗೂಡಿಸಿ ಕೊಂಡವರೇ ಬೇಕು. ಆ ನಿಟ್ಟಿನಲ್ಲೇ ನಾವು ಗುರಿಸೇರುವವರೆಗೂ ವಿಶ್ರಮಿಸದೆ ಮುನ್ನಡೆಯುವ ಛಲ ಬೆಳೆಸಿಕೊಳ್ಳಬೇಕು.</p>
  <p>ನಾನಾ ರೀತಿಯ ವಿಶ್ರಾಮಭಾವನೆಯ ತಂತ್ರಗಳನ್ನು ಬೇಕಾದರೆ ಉಪಯೋಗಿಸೋಣ. ಆದರೆ ಆಧ್ಯಾತ್ಮಿಕಪಥದಲ್ಲಿ ಮುನ್ನಡೆದಲ್ಲಿ ಮಾತ್ರ ದಿವ್ಯಶಾಂತಿ ಆನಂದಗಳನ್ನು ಪಡೆದು ಎಲ್ಲ ತರದ ಒತ್ತಡ, ಚಿಂಕ್ರೋಭಗಳಿಂದ ಪಾರಾಗಬಹುದೆಂಬುದನ್ನು ಎಂದೆಂದೂ ಮರೆಯದಿರೋಣ.</p>
  <div>ಶ್ರದ್ಧೆಯೇ ಭಯಕ್ಕೆ ಮಾರಕ</div>
  <p>ಇಪ್ಪತ್ತು ಅಡಿ ಉದ್ದ, ಒಂದು ಅಡಿ ಅಗಲ ಮತ್ತು ಎರಡು ಇಂಚು ದಪ್ಪದ ಒಂದು ಹಲಗೆ ಯನ್ನು ನೆಲದ ಮೇಲೆ ಇಟ್ಟು ಅದರ ಮೇಲೆ ನಡೆಯಲು ಬಾಲಕನೊಬ್ಬನಿಗೆ ಹೇಳಿ. ಅವನು ಸ್ವಲ್ಪವೂ ಗಾಬರಿಗೊಳ್ಳದೇ ಸರಾಗವಾಗಿ ನಡೆಯುತ್ತಾನಷ್ಟೆ. ಹಾಗೆ ನಡೆಯ ಹೊರಟ ಅವನ ಸಂಕಲ್ಪ ಅಥವಾ ಇಚ್ಛಾಶಕ್ತಿಗೆ ಯಾವ ಭಯದ ಕಲ್ಪನೆಯೂ ತಡೆಯನ್ನೊಡ್ಡುವುದಿಲ್ಲ. ಈಗ ಅದೇ ಹಲಗೆಯನ್ನು ಇಪ್ಪತ್ತು ಅಡಿ ಎತ್ತರದ ಎರಡು ಕಂಬಗಳ ಮೇಲೆ ಸೇತುವೆಯಂತೆ ಇಟ್ಟು ಆ ಬಾಲಕನಿಗೆ ಅದರ ಮೇಲೆ ನಡೆಯುವಂತೆ ಹೇಳಿ. ತಾನು ಹಾಗೆ ನಡೆಯುವಾಗ ಬಿದ್ದುಬಿಡ ಬಹುದೆಂಬ ಭಯದ ಕಲ್ಪನೆ ಅವನನ್ನು ಆವರಿಸುತ್ತದೆ. ಧೈರ್ಯ ನೀಡಿದರೂ, ಬಹುಮಾನದ ಆಸೆ ತೋರಿಸಿದರೂ, ಅವನು ಆ ಹಲಗೆಯ ಮೇಲೆ ನಡೆಯುವ ಸಾಹಸ ಮಾಡಲಾರ. ಒಂದು ವೇಳೆ ಒತ್ತಾಯಕ್ಕೆ ಮಣಿದು ಪ್ರಯತ್ನಿಸಿ ನೋಡುತ್ತೇನೆಂದು ದೃಢ ಸಂಕಲ್ಪಮಾಡಿ ನಡೆಯ ಹೊರ ಟರೂ, ಒಂದು ಹೆಜ್ಜೆ ಇಡುತ್ತಲೇ, ಭಯದಿಂದ ತತ್ತರಿಸಿ ಅಲ್ಲೇ ಕುಳಿತುಬಿಡುತ್ತಾನೆ. ಅವನ ಇಚ್ಛಾಶಕ್ತಿಗೂ, ಭಯದ ಕಲ್ಪನೆಗೂ ನಡೆದ ಸಂಘರ್ಷದಲ್ಲಿ ಭಯದ ಕಲ್ಪನೆಯು ಇಚ್ಛಾಶಕ್ತಿಯ ವರ್ಗದಷ್ಟು ಬಲವತ್ತರವಾಗುವುದು. ಇಚ್ಛಾಶಕ್ತಿಯು–‘ನಡೆಯಲು ಯತ್ನಿಸು, ಬಹುಮಾನ ಸಿಗುತ್ತದೆ’ ಎಂದು ಅವನನ್ನು ಪ್ರೇರಿಸುತ್ತದೆ. ಆದರೆ ಭಯದ ಕಲ್ಪನೆ–‘ನೀನು ನಡೆದರೆ ಕೆಳಗೆ ಬಿದ್ದು ಕೈಕಾಲು ಮುರಿದುಕೊಳ್ಳುವುದು ಖಂಡಿತ’ ಎನ್ನುತ್ತದೆ. ಭಯದ ಕಲ್ಪನೆಯು ಇಚ್ಛಾಶಕ್ತಿ ಯನ್ನು ಸೋಲಿಸಿ ತಾನೇ ವಿರಾಜಿಸುತ್ತದೆ!</p>
  <p>ತನ್ನಿಂದ ಅಷ್ಟು ಎತ್ತರದ ಹಲಗೆಯ ಮೇಲೆ ನಡೆಯಲು ಅಸಾಧ್ಯ ಎಂದು ನಂಬಿದ್ದ ಆ ಬಾಲಕನನ್ನೇ ಕ್ರಮಕ್ರಮವಾಗಿ ಹಲಗೆಯ ಎತ್ತರವನ್ನು ಏರಿಸುತ್ತ ನಡೆಯುವಂತೆ ಪ್ರೋತ್ಸಾಹಿಸಿ ದರೆ ಅವನ ಭಯವು ದೂರವಾಗಿ ತನ್ನಿಚ್ಛೆಯಂತೆ ಸಲೀಸಾಗಿ ಅವನು ನಡೆಯಬಲ್ಲ. ಆಗ ಭಯದ ಕಲ್ಪನೆ ಅವನನ್ನು ಬಾಧಿಸುವುದಿಲ್ಲ. ಇಚ್ಛಾಶಕ್ತಿಯನ್ನು ಭಯದ ಕಲ್ಪನೆ ತಡೆಹಿಡಿಯುವುದಿಲ್ಲ. ಆಗ ಅವು ಒಮ್ಮುಖವಾಗಿ ಹರಿಯುತ್ತವೆ. ನೆಲದ ಮೇಲೆ ಹಲಗೆಯನ್ನು ಹಾಕಿದ್ದಾಗ, ನಿರ್ಭೀತಿ ಯಿಂದ ಸಲೀಸಾಗಿ ನಡೆದಂತೆಯೆ ಇಪ್ಪತ್ತು ಅಡಿಗಳಷ್ಟು ಎತ್ತರದ ಆ ಹಲಗೆಯ ಮೇಲೆ ಆಗ ಅವನು ನಡೆಯಬಲ್ಲ.</p>
  <p>ಈಗ ವಿಶ್ವಾಸ ಅಥವಾ ನಂಬಿಕೆಯ ಬಗೆಗೆ ನಾವೊಂದು ಸಿದ್ಧಾಂತವನ್ನು ಕಂಡುಕೊಳ್ಳ ಬಹುದು. ನಂಬಿಕೆ ಅಥವಾ ವಿಶ್ವಾಸ ಎಂದರೆ ವಿರೋಧ ಅಥವಾ ನಿಷೇಧಾತ್ಮಕವಲ್ಲದ ಕಲ್ಪನೆಗಳ ಸಾರ. ಪ್ರಥಮ ಬಾರಿ ಇಪ್ಪತ್ತು ಅಡಿಗಳಷ್ಟು ಎತ್ತರದ ಹಲಗೆಯ ಮೇಲೆ ನಿಂತಾಗ ಹುಡುಗನ ಮನಸ್ಸಿನಲ್ಲಿ ತಾನು ಬಿದ್ದುಬಿಡಬಹುದು ಎಂಬ ಭಯದ ಕಲ್ಪನೆ ಇತ್ತು. ನಿಯಮಿತವಾಗಿ ಮಾಡಿದ ಕ್ರಮವಾದ ಅಭ್ಯಾಸದಿಂದ, ಈ ನಿಷೇಧಾತ್ಮಕ ಭಯದ ಕಲ್ಪನೆಯು ದೂರವಾಗಿ, ‘ಸಾಧ್ಯ’ ಎನ್ನುವ ರಚನಾತ್ಮಕ ಕಲ್ಪನೆಯು ದೃಢವಾಯಿತು. ವಿಶ್ವಾಸವು ಅನುಭವದಿಂದ ದೃಢಪಡಿಸಿಕೊಂಡ ಕಲ್ಪನೆ, ಹಲವಾರು ಪ್ರಯೋಗಗಳಿಂದ ರಚನಾತ್ಮಕವಾಗಿ ಸರಿಪಡಿಸಿಕೊಂಡ ಕಲ್ಪನೆ ಎಂದಾ ಯಿತು. ವಿಶ್ವಾಸವು ಕಲ್ಪನೆಗಿಂತ ಭಿನ್ನವಾಗಿದೆ. ವಿಶ್ವಾಸವಿಲ್ಲದೆ ಹಲವಾರು ಕಲ್ಪನೆಗಳನ್ನು ನೀವು ಮಾಡಬಹುದು. ಆದರೆ ಕಲ್ಪನೆಗಳ ಬೆಂಬಲವಿಲ್ಲದೆ ವಿಶ್ವಾಸವಿರದು. ತಿದ್ದಿ ಬೆಳೆಸಿಕೊಂಡ, ಪ್ರಯೋಗ ಪರೀಕ್ಷೆಗಳಿಂದ ದೃಢಪಡಿಸಿಕೊಂಡ, ಒರೆ ಹಚ್ಚಿ ಅನುಭವದ ಮೂಲಕ ದೃಢಪಡಿಸಿ ಕೊಂಡ ಕಲ್ಪನೆಯೇ ವಿಶ್ವಾಸ. ಹುಡುಗನಿಗೆ ಅಷ್ಟು ಎತ್ತರವಿರುವ ಹಲಗೆಯ ಮೇಲೆ ನಡೆವ ವಿಶ್ವಾಸವಿದೆ ಎಂದರೆ ಏನರ್ಥ? ಭಯದ ಕಲ್ಪನೆಗಳು ಮೂಡದೆ ‘ಸಲೀಸಾಗಿ ನಡೆಯಬಲ್ಲೆ’ ಎನ್ನುವ ಕಲ್ಪನೆ ದೃಢವಾಗಿದೆ ಎಂದರ್ಥ ಅಲ್ಲವೆ?</p>
  <p>ನಮ್ಮೆಲ್ಲರ ಒಳಮನಸ್ಸು ಭಯ, ತಿರಸ್ಕಾರ, ನಿಂದೆ ಮತ್ತು ನೋವು ಇವನ್ನು ಎಂದೆಂದೂ ವಿರೋಧಿಸುತ್ತದೆ. ಯುವಕರು ಕೆಲಸಗಳ್ಳರಾಗಲು ಕಾರಣ ಅವರು ಚಿಕ್ಕವರಾಗಿದ್ದಾಗ ಯಾವುದೋ ಪ್ರಯತ್ನದಲ್ಲಿ ಮತ್ತೆ ಮತ್ತೆ ಸೋತಾಗ ಅನುಭವಿಸಿದ ನೋವು, ತಿರಸ್ಕಾರ, ಭಯ, ‘ಇದು ನನ್ನಿಂದ ಅಸಾಧ್ಯ’–ಎನ್ನುವ ಭಾವನೆಗಳೇ. ಮಕ್ಕಳು ಮಾಡುವ ಕೆಲಸಗಳಲ್ಲಿ ಜಯ ದೊರಕುವಂತೆ ಮಾಡಿದರೆ, ಸೋತರೂ, ಸೋಲಿನಿಂದ ಕಂಗೆಡದಂತೆ ಮಾಡಿ ಜಯವನ್ನು ತಂದು ಕೊಟ್ಟರೆ, ಅವರ ವಿಶ್ವಾಸಕ್ಕೆ ಆಘಾತವಾಗುವುದಿಲ್ಲ.</p>
  <p>ಶಿಕ್ಷಣದಲ್ಲಿ ವಿಶ್ವಾಸದ ಪಾತ್ರ ಎಷ್ಟು ಮಹತ್ವದ್ದು–ಅದನ್ನು ಮಕ್ಕಳಲ್ಲಿ ಉಂಟುಮಾಡುವು ದಕ್ಕೆ ಅಧ್ಯಾಪಕರು ಎಂಥ ತಾಳ್ಮೆಯನ್ನು ಸಂಪಾದಿಸಿರಬೇಕು ಎಂಬುದು ಎಲ್ಲರೂ ಯೋಚಿಸ ಬೇಕಾದ ವಿಚಾರವಲ್ಲವೆ?</p>
  <p>ಭಯ ಬಾಗಿಲು ಬಡಿಯಿತು. ಶ್ರದ್ಧೆ ಬಾಗಿಲು ತೆರೆದು ‘ಯಾರಲ್ಲಿ?’ ಎಂದು ಕೇಳಿತು. ಆದರೆ ಅಲ್ಲಿ ಯಾರೂ ಇರಲಿಲ್ಲ. ಶ್ರದ್ಧೆಯ ಸದ್ದನ್ನು ಕೇಳಿಯೇ ಭಯ ಪಲಾಯನ ಮಾಡಿತ್ತು!</p>
  <p>ಆತ್ಮಶ್ರದ್ಧೆ, ಭಗವಂತನಲ್ಲಿ ಶ್ರದ್ಧೆ–ಇವುಗಳೇ ಯಶಸ್ಸು, ವಿಜಯಗಳ ಕೀಲಿಕೈ.</p>
</html>
