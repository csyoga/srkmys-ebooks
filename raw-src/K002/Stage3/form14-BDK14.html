<?xml version="1.0"?>
<html>
  <p>‘ಹ್ಯಾರಿಯೆಟ್, ನಿಮ್ಮ ಬಗ್ಗೆ ನನಗೆ ಇನ್ನೊಂದು ಆಶ್ಚರ್ಯ–ಸದಾ ನೀವು ಸಂತೋಷವಾಗಿರು ತ್ತೀರಿ. ಮಹಡಿಯ ಮೇಲೆ ನಿಮ್ಮ ಸ್ನೇಹಿತೆಯು ಮನೆಗೆ ಬಂದಾಗಲಂತೂ ನಿಮ್ಮ ನಗುವಿನಿಂದ ಛಾವಣಿ ಹಾರಿಯೇಹೋಗುತ್ತದೆ–ಎಂಬಂತೆ ಕೇಕೆ ಹಾಕುತ್ತೀರಿ. ಈ ಸಂತೋಷಕ್ಕೆ ಕಾರಣ ಏನು?’</p>
  <p>‘ಬೇಕಾದಷ್ಟು! ಹಾಗೇ ಯೋಚನೆ ಮಾಡಿ. ಪ್ರಪಂಚದಲ್ಲಿ ಎಷ್ಟೋ ಜನಕ್ಕೆ ಊಟ ಇಲ್ಲ. ಬಟ್ಟೆಯಿಲ್ಲ, ಮನೆ ಇಲ್ಲ. ನಮಗೆ ಇವೆಲ್ಲ ಇವೆ. ಜೊತೆಗೆ ವಿದ್ಯೆ ಇದೆ, ಬುದ್ಧಿ ಇದೆ. ಇವೆಲ್ಲ ಕಡಿಮೆ ಸಂಪತ್ತು ಎಂದು ಭಾವಿಸುವಿರಾ? ಇದರಿಂದ ನಾವು ಸಂತೋಷವಾಗಿರದೆ, ಬೇರೆ ಯಾವ ರೀತಿ ಇರುವುದು ಸಾಧ್ಯ?’</p>
  <p>‘ನಿಮಗೆ ಕಣ್ಣು ಕಾಣುವುದಿಲ್ಲವಲ್ಲ. ಬೇಸರ ಇಲ್ಲವೇ?’</p>
  <p>‘ಇಲ್ಲ ಎಂದಿಗೂ ಇಲ್ಲ. ಜಗತ್ತು ನಮಗೆ ಬೇಕಾದಷ್ಟನ್ನು ಕೊಟ್ಟಿದೆ. ಇಷ್ಟಕ್ಕೂ ನಾವು ಜಗತ್ತಿಗೆ ಹಿಂದಿರುಗಿಸುವುದಾದರೂ ಎಷ್ಟು? ತೀರ ಕಡಿಮೆ. ಆದರೂ ಜಗತ್ತು ನಮಗೆ ಎಷ್ಟೊಂದನ್ನು ನೀಡುತ್ತಿದೆ. ಇದಕ್ಕಿಂತ ಹೆಚ್ಚಾಗಿ ನಿರೀಕ್ಷಿಸುವುದು ತಪ್ಪು. ಅದು ಇನ್ನೂ ಕೊಡಬೇಕು ಎಂದು ಕೇಳಲು ನಮಗೆ ಹಕ್ಕಿದೆಯೇ? ಇದನ್ನು ಸದಾ ಮನಸ್ಸಿನ ಮೂಲೆಯಲ್ಲಿ ಉಳಿಸಿಕೊಂಡರೇ ಸಾಕು–ಸಂತೋಷವಾಗಿರಬಹುದು.’</p>
  <p>ಪಾಲಿಗೆ ಬಂದದ್ದು ಪಂಚಾಮೃತವೆಂದು ಸಂತೋಷದಿಂದ ಸ್ವೀಕರಿಸಿ, ಜೀವನದ ಕುಂದು ಕೊರತೆಗಳಿಗೆ ಕುರುಡಾಗಿ ಮುನ್ನಡೆವ ಹ್ಯಾರಿಯೆಟ್ರ ಎದೆಗಾರಿಕೆ ನಮಗೆಲ್ಲ ಆದರ್ಶವಾಗಬೇಕು.</p>
  <p>ಒಮ್ಮೆ ಹ್ಯಾರಿಯೆಟ್ ಬ್ಯಾಂಕಿಗೆ ಹೋಗಿದ್ದರು. ಅಲ್ಲಿ ಹತ್ತು ನಿಮಿಷದ ಕೆಲಸಕ್ಕೆ–ಒಂದು ಚೆಕ್ ಕಟ್ಟುವುದು, ಮತ್ತೊಂದರಿಂದ ಸ್ವಲ್ಪ ಹಣ ತೆಗೆದುಕೊಳ್ಳುವುದು, ಒಂದು ಗಂಟೆ ಕಾಯ ಬೇಕಾಗಿ ಬಂತು. ಯಾರೊಬ್ಬರೂ ಈ ಕುರುಡಿಯನ್ನು ಕಂಡು, ಸೌಜನ್ಯಕ್ಕಾದರೂ, ‘ನಿಮಗೇ ನಾದರೂ ಸಹಾಯ ಬೇಕೆ?’ ಎಂದು ಕೇಳಲಿಲ್ಲ. ಆಕೆ, ಅಂಥ ವಿಶೇಷ ಸವಲತ್ತುಗಳನ್ನು ನಿರೀಕ್ಷಿಸು ವವರೂ ಅಲ್ಲ. ಹ್ಯಾರಿಯೆಟ್ ಸ್ಪರ್ಶದಿಂದಲೇ, ಇದು ಅಮೇರಿಕದಿಂದ ಬಂದ ಚೆಕ್ಕು–ಇಲ್ಲಿ ಕಟ್ಟಬೇಕಾದದ್ದು, ಇದು ನನ್ನ ಚೆಕ್ಕು ಹಣ ಪಡೆಯಬೇಕಾದದ್ದು ಎಂದು ಹೇಳಿಬಿಟ್ಟರು. ಒಂದು ಸಣ್ಣ ರಟ್ಟಿನ ಚೂರಿನ ಸಹಾಯದಿಂದ ರುಜು ಹಾಕಿದರು. ತಮಗೆ ಯಾವುದೇ ರೀತಿಯ ಅನಾನುಕೂಲವಾಯಿತು ಎಂದು ಒಂದು ಕ್ಷಣವಾದರೂ ಮುಖ ಮುದುಡಲಿಲ್ಲ.</p>
  <p>ಮತ್ತೊಮ್ಮೆ ಅವರ ಸ್ನೇಹಿತೆಗೆ ಆಪರೇಷನ್ ಆಗಿ ಆಸ್ಪತ್ರೆಯಲ್ಲಿದ್ದರು. ಉಳಿದವರು ಎಷ್ಟು ಹೇಳಿದರೂ ಕೇಳದೆ ತಾವೇ ಆಸ್ಪತ್ರೆಯ ವಾರ್ಡಿನಲ್ಲಿ ಹಗಲು ರಾತ್ರಿ ಇದ್ದು, ಕಣ್ಣು ಕಾಣದೆ ಇದ್ದರೂ, ಗೋಡೆ ಹಿಡಿದುಕೊಂಡೇ ಓಡಾಡಿ ಅವರ ಸೇವೆ ಮಾಡಿದರು.</p>
  <p>ಹ್ಯಾರಿಯೆಟ್ರವರಂತೆ, ನಮ್ಮ ಜೀವನದ ಎಡರು, ತೊಡರುಗಳು ನಮ್ಮ ವ್ಯಕ್ತಿತ್ವವನ್ನು ಮೊಟಕುಗೊಳಿಸದಂತೆ, ನಾವು ಅವನ್ನು ಎದುರಿಸುತ್ತಿದ್ದೇವೆಯೇ? ಉಳಿದ ಅನೇಕರಿಗಿಂತ ನಮಗೆ ಎಷ್ಟೆಲ್ಲ ಇದೆ. ಆದರೂ ನಮ್ಮ ‘ಬೇಕು’ಗಳಿಗೆ ಮಿತಿಯಿಲ್ಲ; ಗೊಣಗಾಟ ನಿಂತಿಲ್ಲ. ಇಷ್ಟಾದರೂ ನಮ್ಮದು ಸದಾ ಅಳುಮೂತಿ. ನಮ್ಮ ವ್ಯಕ್ತಿತ್ವದ ಉತ್ತಮ ಅಂಶಗಳನ್ನು ಪೋಷಿಸಿ, ಪರಿಪಾಲಿಸಿ, ನಮ್ಮ ಕುಂದುಕೊರತೆಗಳು ನಮ್ಮ ಸಾರ್ಥಕ ಜೀವನಕ್ಕೆ ಅಡ್ಡಿಯಾಗುವಂತೆ ನೋಡಿಕೊಂಡಲ್ಲಿ, ನಮ್ಮ ಬದುಕು ಸುಂದರವಾದೀತು, ಅರ್ಥಪೂರ್ಣವಾದೀತು!</p>
  <div>ಟೀಕೆಗೆ ಕಿವುಡಾಗಿ</div>
  <p>ಇತರರು ನಿಮ್ಮನ್ನು ಟೀಕಿಸಿದರೆ ಅದನ್ನು ನೀವು ಹೇಗೆ ಸ್ವೀಕರಿಸುತ್ತೀರಿ? ಅದು ಯಥಾರ್ಥವೂ, ರಚನಾತ್ಮಕವೂ ಆಗಿದ್ದರೆ ಅದನ್ನು ಒಪ್ಪಲು ನಿಮಗೆ ಕಷ್ಟವಾಗುವುದೇ? ನಿಮ್ಮ ದೋಷದೌರ್ಬಲ್ಯ ಗಳನ್ನು ತಿದ್ದಿಕೊಳ್ಳುವುದಕ್ಕೆ ನೀವು ಹಿಂಜರಿಯುತ್ತೀರಾ? ನಿಮ್ಮ ಅಭಿವೃದ್ಧಿಯ ದಾರಿಯಲ್ಲಿ ಮುಂದುವರಿಯಲು ನೀವೇಕೆ ಸಂಕೋಚಪಡಬೇಕು?</p>
  <p>ಅವರು ಏನು ಹೇಳುತ್ತಾರೆ, ಇವರು ಏನು ಹೇಳುತ್ತಾರೆ–ಎನ್ನುವುದರ ಕುರಿತು ನೀವು ತಲೆ ಕೆಡಿಸಿಕೊಳ್ಳಬೇಕಾಗಿಲ್ಲ. ಆ ಅವರಿಗೂ ಈ ಇವರಿಗೂ ನಿಮ್ಮ ವಿಚಾರವನ್ನೇ ಯೋಚಿಸಲು ಸಮಯವಿದೆ ಎಂದು ನಿಮಗೆ ಹೇಳಿದವರಾರು? ಡೇಲ್ ಕಾರ್ನೆಗೀ ಹೇಳುವಂತೆ ನಮ್ಮ ನಿಮ್ಮ ಸಾವಿಗಿಂತಲೂ, ನಮ್ಮ ನಿಮ್ಮ ಸುದ್ದಿಗಿಂತಲೂ, ಅವರ ತಲೆನೋವೇ ಅವರಿಗೆ ಬೃಹತ್ ಸಮಸ್ಯೆ ಯಾಗಿರಬಹುದು. ಅವರೇನಾದರೂ ಹೇಳಿದರೆನ್ನಿ. ನಿಮ್ಮ ಸಮಸ್ಯೆಯನ್ನು ಸರಿಯಾಗಿ ಪರಿಶೀಲಿಸಿ, ಸಹಾನುಭೂತಿಯಿಂದ ಹೇಳುತ್ತಾರೇನು? ‘ಹೊಟ್ಟೆಯಿಂದ ಕರುಳು ಕಿತ್ತುಕೊಟ್ಟರೆ ಹುರಿಹಗ್ಗ ವೆಂದ’ ಎಂಬ ಗಾದೆಯ ಮಾತನ್ನು ನೀವು ಕೇಳಿರಬಹುದು. ನಿಮ್ಮಲ್ಲಿ ಅವರಿಗೆ ನಿಜವಾದ ಸಹಾನು ಭೂತಿ ಹಾಗೂ ಪ್ರೀತಿ ಇಲ್ಲದೆ ಹೋದರೆ, ನಿಮ್ಮ ಪರಿಸ್ಥಿತಿಯನ್ನು ಅವರು ಅರ್ಥಮಾಡಿಕೊಳ್ಳು ವುದಾದರೂ ಹೇಗೆ?</p>
  <p>ಇತರರು ಮಾಡುವ ಟೀಕೆಗಳಲ್ಲಿ ಕೆಲವು ಯಥಾರ್ಥವಾದವು ಇರಬಹುದು. ಆದರೆ, ಬಹು ಮಟ್ಟಿಗೆ ಟೀಕೆಗಳಲ್ಲಿ, ಯಥಾರ್ಥತೆಗಿಂತಲೂ ಕಲ್ಪನಾವಿಲಾಸ, ಶಬ್ದಚಮತ್ಕಾರ, ಇನ್ನೊಬ್ಬರನ್ನು ಹೀನಾಯಮಾಡಬೇಕೆಂಬ ಉದ್ದೇಶವಿರುತ್ತದೆ. ಅಂಥ ಟೀಕೆಗಳ ಹಿನ್ನೆಲೆಯಲ್ಲಿ ಟೀಕಾಕಾರರ ಅಸೂಯಾಪರ ಮನೋಭಾವ ಹುದುಗಿದ್ದು ಅವರು ಆ ಮೂಲಕ ತೃಪ್ತಿ ಪಡೆಯುತ್ತಿರಬಹುದು. ಅಂಥವರ ಮಾತುಗಳಿಂದ ನಿಮ್ಮಲ್ಲಿ ತೀವ್ರವಾದ ಅಶಾಂತಿಯುಂಟಾದರೆ ನಿಮ್ಮಲ್ಲಿ ಆತ್ಮ ವಿಶ್ವಾಸ ಕಡಿಮೆಯಾಗಿದೆಯೆಂದು ತಿಳಿಯಬಹುದು. ಕರ್ತವ್ಯನಿಷ್ಠೆ, ಆತ್ಮವಿಶ್ವಾಸ ನಿಮ್ಮಲ್ಲಿರುವು ದಾದರೆ, ಇತರರ ವ್ಯರ್ಥ ಟೀಕೆ ಮಾತುಗಳು ನಿಮ್ಮನ್ನು ಕಂಗೆಡಿಸಲಾರವು.</p>
  <p>ಇಂಥ ಟೀಕೆಮಾಡುವವರನ್ನು ಕುರಿತು, ಒಂದು ಸಂಗತಿ ನಿಮಗೆ ತಿಳಿದಿರಲಿ: ಇತರರನ್ನು ಟೀಕಿಸುವಾಗ ಅವರ ‘ಅಹಂ’ನ ತೂಕ ಕೊಂಚ ಏರಿರುತ್ತದೆ. ಇತರರ ದೋಷಗಳನ್ನು ಟೀಕಿಸು ವಾತ ಪರೋಕ್ಷವಾಗಿ ತಾನು ಸ್ವಲ್ಪ ಮೇಲ್ಮಟ್ಟದಲ್ಲಿದ್ದೇನೆ, ಎಂದು ಭ್ರಮಿಸುತ್ತಾನೆ; ತಾನೇನೂ ಕಡಿಮೆ ಬುದ್ಧಿವಂತನಲ್ಲ ಎಂಬುದನ್ನು ಪ್ರದರ್ಶಿಸಲು ಹೊರಡುತ್ತಾನೆ.</p>
  <p>ತಮಗಿಂತ ಹೆಚ್ಚು ವಿದ್ಯಾವಂತರಾದವರನ್ನು, ಹೆಚ್ಚು ಯಶಸ್ವಿಗಳಾದವರನ್ನು ಟೀಕಿಸುವಾಗ, ಅವರಲ್ಲಿರುವ ಏನಾದರೊಂದು ಹುಳುಕನ್ನು ಕಂಡು ಹಿಡಿಯುವಾಗ, ಕೆಲವರಿಗೆ ಒಂದು ರೀತಿಯ ಅನಾಗರಿಕ ಆನಂದವುಂಟಾಗುತ್ತದೆ. ಇನ್ನು ಕೆಲವರಿಗೆ ಮಾತಿನ ಚಮತ್ಕಾರಕ್ಕೇ ಪ್ರಾಧಾನ್ಯ ಕೊಡುವ ಚಪಲ. ಅಂಥವರು ಅರ್ಥಕ್ಕಿಂತಲೂ ಶಬ್ದಕ್ಕೆ ಹೆಚ್ಚು ಪ್ರಾಮುಖ್ಯ ಕೊಟ್ಟು ಮಾತನಾಡು ವಾಗ, ತಾವೆಂಥ ಟೀಕೆಗಳನ್ನು ಮಾಡುತ್ತಿದ್ದೇವೆಂಬುದನ್ನು ತಿಳಿಯುವುದಿಲ್ಲ.</p>
  <p>ಇನ್ನು ಕೆಲವು ಬುದ್ಧಿವಂತರೆನಿಸಿಕೊಂಡವರಲ್ಲಿ ‘ಇತರರ ಒಳ್ಳೆಯ ಗುಣಗಳನ್ನು ಮೆಚ್ಚುವು ದೆಂದರೆ ನಾವು ಅವರಿಗಿಂತ ಕೆಳಮಟ್ಟದವರಾಗಬಹುದು’ ಎಂಬ ಪ್ರಬಲವಾದ ಮನೋಭಾವ ವಿರುತ್ತದೆ. ಇಂಥ ಮನುಷ್ಯರು ಅಸಂಬದ್ಧವಾಗಿಯಾದರೂ ಯಾರನ್ನಾದರೂ ಟೀಕಿಸಿಯಾರೇ ಹೊರತು, ಒಂದೂ ಮೆಚ್ಚಿಗೆಯ ಮಾತನ್ನಾಡಲಾರರು.</p>
  <p>ತಾಯಿಗೆ, ತನ್ನ ಮಗ ಉದ್ದವಾಗಿದ್ದು ತೆಳ್ಳಗಿದ್ದರೆ ಬಳ್ಳಿಬಳ್ಳಿಯಾಗಿ ಕಾಣುತ್ತಾನೆ. ಕರ್ರಗಿದ್ದರೂ ಲಕ್ಷಣವಾಗಿ ತೋರುತ್ತಾನೆ. ಆದರೆ ಅಂತಹ ನೆರೆಮನೆಯ ಹುಡುಗ ಆಕೆಯ ಕಣ್ಣಿಗೆ ‘ಅಡಕೆಯ ಮರದಂತೆ ಕೈಕಾಲು, ಮಡಕೆಯ ಮಸಿಯಂತೆ ಮುಖದ ಬಣ್ಣ’ದ್ದಾಗಿ ಕಾಣಿಸುತ್ತಾನೆ. ಒಮ್ಮೆ ಪರಿಚಿತರೊಬ್ಬರೊಡನೆ ಹೇಳಿದೆ: ‘..... ಊರಲ್ಲಿ ಪ್ರವಾಹದಿಂದ ನೂರು ಮಂದಿ ಮಡಿದರಂತೆ.’ ಅವರೆಂದರು ‘ಅಯ್ಯೋ, ವಿಷವೇರಿದಂತೆ ಏರುತ್ತಿರುವ ಜನಸಂಖ್ಯೆ ಕಡಿಮೆ ಮಾಡಲು, ದೇವರು ಏನಾದರೊಂದು ಉಪಾಯ ಮಾಡಬೇಕಲ್ಲ. ಹುಟ್ಟಿದವರು ಒಂದಲ್ಲ ಒಂದು ದಿನ ಸಾಯ ಬೇಕು.’ ಆದರೆ ಅದೇ ಊರಿನಲ್ಲಿ ಅವರ ಸಂಬಂಧಿಕನೊಬ್ಬನಿದ್ದು, ಅವನೂ ಅಪಘಾತದಲ್ಲಿ ಸಿಕ್ಕಿಬಿದ್ದಾಗ, ‘ಅವನು ಜನಸಂಖ್ಯೆ ಕಡಿಮೆ ಮಾಡಲು ಹೋಗಿದ್ದಾನೆ’–ಎಂದು ಅವರನ್ನು ಸಮಾಧಾನಪಡಿಸಲು ಹೋದರೆ ಏನಾದೀತು?</p>
  <p>ಮನುಷ್ಯರು ತಮ್ಮ ಸುಖದುಃಖಗಳ್ನು ಭಾವಪೂರ್ಣವಾಗಿ ಕಾಣುತ್ತಾರೆ. ಇತರರ ಕಷ್ಟಸಂಕಟ ಗಳನ್ನು ಬುದ್ಧಿಯಿಂದ ಅಳೆಯುತ್ತಾರೆ, ವಿಶ್ಲೇಷಿಸುತ್ತಾರೆ. ಹಲವಾರು ಟೀಕೆಗಳು ಇಂಥ ಜಾತಿ ಯವು. ಇತರರ ದುಃಖ ಕ್ಲೇಶಗಳನ್ನು ಸಹಾನುಭೂತಿಯಿಂದ ಕಾಣುವ ಗುಣ, ಉತ್ತಮ ಸಂಸ್ಕಾರದ ಫಲ. ಅದು ಎಲ್ಲರಲ್ಲೂ ಕಾಣಲು ಸಿಗುತ್ತದೆಯೇ?</p>
  <p>ನೀವು ಯಾವುದೇ ಕೆಲಸವನ್ನು ಎಷ್ಟೇ ಉತ್ತಮವಾಗಿ ಮಾಡಿದರೂ, ಒಂದಲ್ಲ ಒಂದು ತೆರ ನಾದ ಟೀಕೆ ಬಂದೇ ಬರುತ್ತದೆ. ಟೀಕೆ ನೀವು ಜಾಗ್ರತರಾಗಿರಬೇಕೆನ್ನುವುದಕ್ಕೆ ಎಚ್ಚರಿಕೆಯ ಕರೆಗಂಟೆ ಅಷ್ಟೆ. ಟೀಕೆಯಿಂದ ಸಂಪೂರ್ಣವಾಗಿ ತಪ್ಪಿಸಿಕೊಳ್ಳಬೇಕಾದರೆ ‘ನೀವು ಏನೂ ಹೇಳ ಬಾರದು, ಏನೂ ಮಾಡಬಾರದು, ಏನೂ ಆಗಬಾರದು’ ಎಂದು ಒಬ್ಬ ಆಂಗ್ಲ ಮೇಧಾವಿ ಹೇಳಿದ.</p>
  <p>ಬೈರಾಗಿಯೊಬ್ಬ ಬಯಲಿನಲ್ಲಿ ಮಣ್ಣಿನ ದಿಣ್ಣೆಯ ಮೇಲೆ ತಲೆಯಿರಿಸಿ ಮಲಗಿಕೊಂಡಿದ್ದ. ದಾರಿಗನೊಬ್ಬ ಅದನ್ನು ಕಂಡು ‘ಎಲ್ಲವನ್ನೂ ಬಿಟ್ಟ ಬೈರಾಗಿಗೆ ತಲೆದಿಂಬು ಹೇಗೆ ಬೇಕಾಗುತ್ತ ದೆಂದು ನೋಡಿ’ ಎಂದು ಹಂಗಿಸಿದ. ಮರುದಿನ ಬೈರಾಗಿ ಬರಿನೆಲದಲ್ಲಿ ಮಲಗಿದ್ದ. ಅವನೇ ಹಿಂತಿರುಗಿ ಬರುತ್ತ ಉದ್ಗರಿಸಿದ: ‘ಅಯ್ಯೋ, ಇವನೆಂಥ ಭೈರಾಗಿ! ಯಾರೇನು ಹೇಳುತ್ತಾರೆಂಬು ದರ ಕಡೆಗೇ ಇವನ ಗಮನ!’ ಆದ್ದರಿಂದಲೇ ದಾಸರ ಆಲಾಪ, ‘ಹರನೇ ನಿನ್ನನ್ನು ಒಲಿಸಲು ಬಹುದು, ನರರನು ಒಲಿಸಲು ಬಲು ಕಷ್ಟ!’</p>
  <p>‘ಮೌನದಿಂದಿರುವವರನ್ನೂ ಅವರು ನಿಂದಿಸುತ್ತಾರೆ. ಮಾತುಗಾರರನ್ನೂ ನಿಂದಿಸುತ್ತಾರೆ, ಮಿತಭಾಷಿಗಳನ್ನೂ ನಿಂದಿಸುತ್ತಾರೆ. ಲೋಕದಲ್ಲಿ ನಿಂದೆಯನ್ನು ಕೇಳದವರು ಯಾರೂ ಇಲ್ಲ’– ಹೀಗೆಂದು ಗೌತಮ ಬುದ್ಧ ಸಾರಿದ.</p>
  <p>ಟೀಕೆಗಳಿಂದ ಸಂಪೂರ್ಣವಾಗಿ ತಪ್ಪಿಸಿಕೊಂಡವರು ಯಾರೂ ಇಲ್ಲ. ಮಹಾವಿಜ್ಞಾನಿ ಐನ್ ಸ್ಟೀನರ ಸಾಪೇಕ್ಷತಾವಾದ ಪ್ರಕಟವಾದಾಗ ಅದೊಂದು ಹುಚ್ಚುವಾದವೆಂದು ವಿಜ್ಞಾನಿಗಳೇ ಗೇಲಿ ಮಾಡಿದ್ದರು! ಟೀಕಾಸ್ತ್ರಕ್ಕೆ ಹೃದಯವೇ ಇಲ್ಲ!</p>
  <p>ಹೇಳುವವರು ಬೇಕಷ್ಟು ಹೇಳಲಿ. ಅದು ಯಥಾರ್ಥವಲ್ಲವೆಂದು ನಿಮಗೆ ಖಚಿತವಾದರೆ ಅದರ ಕಡೆಗೇನೂ ಗಮನವೀಯಬೇಕಾಗಿಲ್ಲ. ಅವರ ಮಾತಿಗೆ ‘ಕಿವುಡನ ಮಾಡಯ್ಯ ತಂದೆ’ ಎಂದು ಸರ್ವಶಕ್ತನ ಮೊರೆ ಹೋಗಿ.</p>
  <div>ಸ್ವವಿಮರ್ಶೆಯ ನಿಕಷ</div>
  <p>‘ಪ್ರತಿಯೊಬ್ಬ ಮನುಷ್ಯನೂ ದಿನದಲ್ಲಿ ಕನಿಷ್ಠ ಪಕ್ಷ ಐದು ನಿಮಿಷಗಳ ಕಾಲವಾದರೂ ಮೂರ್ಖನಾಗಿರುತ್ತಾನೆ’ ಎಂದು ಹಬ್ಬಡ್R ಹೇಳಿದ. ನೀವೆಷ್ಟು ಬುದ್ಧಿವಂತರಾದರೂ, ಭಾಗ್ಯ ವಂತರಾದರೂ, ದೋಷರಹಿತರಲ್ಲ; ಪರಿಪೂರ್ಣರಲ್ಲವೆಂಬುದೇನೋ ಖಂಡಿತ. ನೀವೆಷ್ಟೇ ಪ್ರತಿಭಾಶಾಲಿಗಳಾಗಿದ್ದರೂ, ಅನುಭವಿಗಳಾಗಿದ್ದರೂ, ತಪ್ಪಿಬೀಳುವ ಸಂದರ್ಭಗಳು ನಿಮಗೂ ಇವೆ–ಅಂಥ ಅನೇಕ ಸನ್ನಿವೇಶಗಳಲ್ಲಿ ನೀವು ಮಾಡಿದ ತಪ್ಪು ನಿಮಗೆ ತಿಳಿಯದೇ ಹೋಗ ಬಹುದು. ತಿಳಿದರೂ ನೀವದಕ್ಕೆ ಮಹತ್ವ ಕೊಡದೆ ತಪ್ಪಿಸಿಕೊಳ್ಳಬಹುದು ಅಥವಾ ಆ ತಪ್ಪಿನಿಂದ ಉಂಟಾದ ಕಹಿಫಲವನ್ನು ಅನುಭವಿಸಿದರೂ ಅದನ್ನು ಅಲಕ್ಷಿಸಿರಬಹುದು. ಆ ಕುರಿತು ಇತರ ರಿಂದ ಟೀಕೆ ಬರಬಹುದು–ಇದು ವಾಸ್ತವಿಕ ಹಾಗೂ ರಚನಾತ್ಮಕ ಟೀಕೆಯಾದರೆ ಅದನ್ನು ನೀವೇಕೆ ಅಲಕ್ಷಿಸಬೇಕು?</p>
  <p>‘ನಮ್ಮನ್ನು ಕುರಿತು ನಮಗಿರುವ ಅಭಿಪ್ರಾಯಗಳಿಗಿಂತಲೂ ನಮ್ಮ ಶತ್ರುಗಳ ಅಭಿ ಪ್ರಾಯವೇ ಸತ್ಯಕ್ಕೆ ಹತ್ತಿರವಾಗಿರುತ್ತದೆ’ ಎಂದು ಒಬ್ಬ ಜ್ಞಾನಿಯ ಮಾತು. ನಮ್ಮ ಬೆನ್ನು ನಮಗೆ ಕಾಣದು. ಹಾಗೆಯೇ ನಮ್ಮ ದೋಷ ನಮಗೆ ಸುಲಭವಾಗಿ ತಿಳಿಯುವುದಿಲ್ಲ. ನಮ್ಮ ದೌರ್ಬಲ್ಯ ಗಳ ಅರಿವು ಎಷ್ಟೋ ಬಾರಿ ನಮಗಾಗುವುದಿಲ್ಲ. ಅದುದರಿಂದ ಇತರರ ಯಥಾರ್ಥ ವಿಮರ್ಶೆಯು ನಮಗೆ ಕಲ್ಪನಾತ್ಮಕವಾದ ಟೀಕೆಯಾಗಿ ತೋರಿ ನಮ್ಮನ್ನು ಮೋಸಗೊಳಿಸಬಲ್ಲದು. ಆದುದರಿಂದ ಟೀಕೆಯನ್ನು ಸಂಪೂರ್ಣವಾಗಿ ಅಲಕ್ಷಿಸುವುದು ಒಳಿತಲ್ಲ. ಅದರಲ್ಲೇನೂ ಹುರುಳಿಲ್ಲವೆಂದಾದರೆ ಅಲಕ್ಷಿಸುವುದು ಉಚಿತ.</p>
  <p>ಟೀಕೆಗಳಲ್ಲಿ ಹೆಚ್ಚಿನಂಶವನ್ನು ದೂರಮಾಡುವ ಉಪಾಯ ಒಂದಿದೆ–ಅದೇ ನೀವೇ ನಿಮ್ಮ ಅತ್ಯಂತ ಕಟು ವಿಮರ್ಶಕರಾಗುವುದು.</p>
  <p>ಇಷ್ಟೇ ಪ್ರಮುಖವಾದ ಇನ್ನೊಂದು ಸಂಗತಿಯನ್ನು ಮರೆಯಬೇಡಿ–ಟೀಕಾಸುರರನ್ನು ಪುನಃ ಟೀಕಿಸಿ ಬಾಯಿ ಮುಚ್ಚಿಸಲು ಸಾಧ್ಯವಿಲ್ಲ. ನಮ್ಮ ಗೆಳೆಯರನ್ನು ನೋಡುವಂತೆಯೇ ಅವರನ್ನು ಉದಾರ ಹೃದಯದಿಂದ, ಒಳ್ಳೆಯ ಭಾವನೆಯಿಂದ ನೋಡುತ್ತೀರಿ. ನೀವು ಅವರಲ್ಲಿ ವಿಶ್ವಾಸ ವಿಟ್ಟಿರುವಿರೆಂದು ಅವರು ತಿಳಿದರೆ, ಅವರ ನಾಲಗೆಯ ತೀಕ್ಷ ್ಣತೆ ತನ್ನಿಂದ ತಾನೇ ಕಡಿಮೆಯಾ ಗುತ್ತದೆ!</p>
  <p>ನಿಮಗೆ ಜನರ ಹೊಗಳಿಕೆಯೇ ಬೇಕೇನು? ಗ್ರಂಥಕರ್ತರೊಬ್ಬರು ಹೇಳಿದ ಮಾತು: ‘ಹತ್ತಾರು ವರ್ಷಗಳ ಕಾಲ ಶ್ರಮಪಟ್ಟು ಬರೆದ ಪುಸ್ತಕವನ್ನು ಐದು ನಿಮಿಷದಲ್ಲಿ ಮಗುಚಿ ಹಾಕಿ “ನೀವು ಬರೆದ ಪುಸ್ತಕ ಚೆನ್ನಾಗಿದೆ” ಎಂದು ಹೇಳುತ್ತಾರೆ. ಅಂಥ ಹೊಗಳಿಕೆ ಕೇಳಿ ಸಾಕಾಗಿದೆ.’ ಕೆಲವರು ನಿಮ್ಮ ಮೇಲಿನ ಗೌರವದಿಂದ ನಿಮ್ಮಲಿಲ್ಲದ ಗುಣಗಳನ್ನು ಕಲ್ಪಿಸಿಕೊಂಡು ನಿಮ್ಮನ್ನು ಹೊಗಳ ಬಹುದು. ಇತರರು ನಿಮ್ಮ ಇದಿರು ಹೊಗಳಿ ಹಿಂದಿನಿಂದ ‘ನೋಡಿ, ನೋಡಿ, ಎರಡು ಹೊಗಳಿಕೆಯ ಮಾತನ್ನು ಹೇಳಿದೆ–ಅಟ್ಟಕ್ಕೇರಿದ. ಹ್ಹ!’ ಎನ್ನುತ್ತಾರೆ. ಇನ್ನು ಕೆಲವರು ತಮ್ಮ ಸ್ವಾರ್ಥಸಾಧನೆಯಾಗುವ ತನಕ ನಿಮ್ಮನ್ನು ಒಂದೇಸಮನೆ ಹೊಗಳುತ್ತಾರೆ. ನಿಮ್ಮನ್ನು ನಿಜವಾಗಿ ಅರಿತು, ಅಭಿಪ್ರಾಯಗಳನ್ನು ಕೊಡಲು ಯತ್ನಿಸುವವರೆಷ್ಟು ಮಂದಿ? ಎಂದು ಯೋಚಿಸಿದಾಗ, ಹೊಗಳಿಕೆಯ ಕೈಗೊಂಬೆ ನೀವಾಗಲಾರಿರಿ.</p>
  <p>ಸ್ವಾಮಿ ರಾಮತೀರ್ಥರನ್ನು ಕಾಣಲು ಬಂದ ಒಬ್ಬನು ಹೀಗೆಂದ: ‘ಜನರು ನಿಮ್ಮನ್ನು ಮೆಚ್ಚು ತ್ತಿಲ್ಲ....’</p>
  <p>ಸ್ವಾಮಿ ರಾಮತೀರ್ಥರು ಉತ್ತರಿಸಿದರು: ‘ಅವರು ಸೇಬು ಹಣ್ಣನ್ನು ಮೆಚ್ಚಿದಾಗ ಅದನ್ನು ತಿನ್ನುತ್ತಾರೆ. ಪ್ಲಂ ಹಣ್ಣನ್ನು ಮೆಚ್ಚಿದಾಗಲೂ ಅದನ್ನು ತಿನ್ನುತ್ತಾರೆ. ಮಾಂಸ, ಕರುಳು, ಮಿದುಳು ಇವನ್ನು ಮೆಚ್ಚಿದಾಗ ಅವನ್ನೂ ನುಂಗುತ್ತಾರೆ. ಅವರು ನನ್ನನ್ನು ಮೆಚ್ಚದಿದ್ದುದು ನನ್ನ ಭಾಗ್ಯವೇ ಸರಿ. ಮೆಚ್ಚಿದರೆ ನನ್ನನ್ನೂ ಕಬಳಿಸುತ್ತಿದ್ದರು!’</p>
  <p>ಜನರ ಪೊಳ್ಳು ಹೊಗಳಿಕೆಗೆ ದಾಸರಾದರೆ ನಾವು, ನಮ್ಮ ಗುರಿಯಿಂದ ಜಾರುತ್ತೇವೆ. ಆ ಹೊಗಳಿಕೆಯನ್ನು ಉಳಿಸಿಕೊಳ್ಳುವ ಹಂಬಲ ಹೆಚ್ಚುತ್ತದೆ. ಆಗ ನಮ್ಮ ಬದುಕು ನಮ್ಮ ಅಧೀನ ವಿರದು–ನಮ್ಮ ಸಮಯವೂ ನಮ್ಮದಾಗದು.</p>
  <p>ಎಮರ್ಸನ್ ಹೇಳಿದಂತೆ ‘ಜಗತ್ತು ಏನು ಹೇಳೀತು? ಜನರು ಏನು ಹೇಳಿಯಾರು? ಎಂದು ಯೋಚಿಸದೆ ತನ್ನ ಕಾರ್ಯದಲ್ಲಿಯೇ ಮಗ್ನನಾಗಿ, ಆ ಕಾರ್ಯದ ಯಶಸ್ಸಿನತ್ತ ಲಕ್ಷ್ಯ ಪೂರೈಸು ವವನೇ ಎಲ್ಲರಿಗಿಂತ ಸುಖಿಯಾಗಿರುತ್ತಾನೆ.’</p>
  <div>ದಕ್ಷತೆಯಿಂದ ಧೈರ್ಯ</div>
  <p>ಜೀವವಿಮಾ ನಿಗಮದ ಹಿರಿಯ ಅಧಿಕಾರಿಯೊಬ್ಬರು ತಮ್ಮ ದೀರ್ಘಸೇವಾ ಜೀವನದಲ್ಲಿ ನೂರಾರು ನೌಕರರನ್ನು ಪ್ರೀತಿ, ವಿಶ್ವಾಸಗಳ ಮೋಡಿಯಿಂದ ಹೇಗೆ ನಿಯಂತ್ರಣದಲ್ಲಿಟ್ಟುಕೊಂಡೆ ಎಂಬುದನ್ನು ಹೀಗೆ ವಿವರಿಸಿದರು–</p>
  <p>‘ಯಾವುದೇ ಆಫೀಸಿನಲ್ಲಿರುವಂತೆ ನಮ್ಮ ಆಫೀಸಿನಲ್ಲಿಯೂ ಮೂರು ಬಗೆಯ ನೌಕರರಿ ದ್ದರು. ಒಂದು: ಕರ್ತವ್ಯನಿಷ್ಠರೂ, ಪ್ರಾಮಾಣಿಕರೂ, ದಕ್ಷರೂ, ವಿಧೇಯರೂ ಆಗಿದ್ದ ಎರಡು ಮೂರು ಮಂದಿ. ಎರಡು: ಇದಕ್ಕೆ ತದ್ವಿರುದ್ಧವಾದ ಪ್ರವೃತ್ತಿಯುಳ್ಳ, ಅಂದರೆ ಶಿಸ್ತುಗೇಡಿಗಳೂ, ವಿಧ್ವಂಸಕ ಪ್ರವೃತ್ತಿಯುಳ್ಳವರೂ, ಕಿಡಿಗೇಡಿಗಳೂ, ಕರ್ತವ್ಯದಲ್ಲಿ ಅನಾಸಕ್ತರೂ ಆದ ಎರಡು ಮೂರು ಮಂದಿ. ಉಳಿದವರು, ಈ ಎರಡರ ಮಧ್ಯೆ ಬರತಕ್ಕ ಮಧ್ಯಮವರ್ಗೀಯರು ಎನ್ನ ಬಹುದು. ಇವರು ಒಮ್ಮೆ ಹಾಗೂ, ಒಮ್ಮೆ ಹೀಗೂ, ವಾಲುವವರು. ಮನಸ್ಸು ಮಾಡಿದರೆ, ಒಳ್ಳೆಯ ಕೆಲಸ ಮಾಡಬಲ್ಲ ಚಂಚಲ ಪ್ರವೃತ್ತಿಯವರು. ಇವರಲ್ಲಿ ಎಲ್ಲರಿಗೂ ಒಂದೇ ಚಿಕಿತ್ಸೆ ಪ್ರಯೋಜನಕಾರಿಯಾಗಲಾರದು. ಏಕೆಂದರೆ, ಪ್ರತಿಯೊಬ್ಬರ ರೋಗವಿಧಾನವೂ ಬೇರೆ. ಹೀಗಾಗಿ ಇವರಲ್ಲಿ ಪ್ರತಿಯೊಬ್ಬರ ಹಿನ್ನೆಲೆಯನ್ನೂ, ಸ್ವಭಾವವನ್ನೂ ಅಭ್ಯಸಿಸಿ, ಅವರವರ ವರ್ತನೆಗೆ ಕಾರಣಗಳನ್ನು ಶೋಧಿಸಬೇಕಾಯಿತು. ಇಂತಹ ಕಾರಣಗಳೂ ಅನೇಕ. ಕೌಟುಂಬಿಕ ಸಮಸ್ಯೆಗಳು, ಆಫೀಸಿನಲ್ಲಿ ಶೀಘ್ರ ಉನ್ನತಿಗೇರಲು ಅವಕಾಶವಿಲ್ಲವೆಂಬ ನಿರಾಸೆ, ತಮಗೆ ಬೇಕಾದ ಊರಿಗೆ ವರ್ಗ ಸಿಗಲಿಲ್ಲವೆಂದು ಬೇಸರ, ಹಿಂದಿನ ಆಫೀಸರರೊಂದಿಗೆ ನಡೆದ ಜಗಳದಿಂದುಂಟಾಗಿದ್ದ ಕಹಿ, ಸೋಮಾರಿತನ ಚಟವಾಗಿರುವುದು, ಲೀಡರ್ ಎನಿಸಿಕೊಳ್ಳುವ ಆಕಾಂಕ್ಷೆ, ಬರೀ ಹುಡು ಗಾಟಿಕೆಯ ಕಿಡಿಗೇಡಿತನ–ಇವೆಲ್ಲವೂ ಒಂದಲ್ಲ ಒಂದು ಪ್ರಮಾಣದಲ್ಲಿ ಹೆಚ್ಚಿನವರ ಮನಸ್ಸನ್ನು ಕಾಡುತ್ತಿದ್ದ ಸಮಸ್ಯೆಗಳು. ಈ ಸಮಸ್ಯೆಗಳಲ್ಲಿ ಯಾವುದನ್ನು ಪರಿಹರಿಸುವುದೂ ನನ್ನ ಶಕ್ತಿಗೆ ಮೀರಿದ ವಿಷಯವಾದುದರಿಂದ, ಅವುಗಳ ಪ್ರಭಾವ ಕಡಿಮೆಯಾಗುವಂತೆ ಮಾಡಿ ಕೆಲಸ ಸಾಗು ವಂತೆ ಮಾಡುವುದೊಂದೇ ನಾನು ಸಾಧಿಸಬೇಕಾದ ಕಾರ್ಯವಾಗಿತ್ತು.</p>
  <p>‘ಕರ್ತವ್ಯನಿಷ್ಠರೆಂದು ಹೇಳಿದ ಇಬ್ಬರು ಮೂವರ ಬಗ್ಗೆ ನಾನು ಹೆಚ್ಚೇನೂ ಮಾಡಬೇಕಾಗಿರ ಲಿಲ್ಲ. ಅವರ ಕಾರ್ಯದಕ್ಷತೆಗೆ ಆಗಾಗ ಮೆಚ್ಚುಗೆ ವ್ಯಕ್ತಪಡಿಸುತ್ತಾ, ಅವರ ಬಗ್ಗೆ ನನಗಿರುವ ಪ್ರೀತಿ, ವಿಶ್ವಾಸ, ಅಭಿಮಾನವನ್ನು ತೋರ್ಪಡಿಸುತ್ತಾ ಇರುತ್ತಿದ್ದೆ. ಹಾಗೆ ಮಾಡುವಾಗ ಅದು ನಾಟಕೀಯವಾಗದಂತೆ ಜಾಗ್ರತೆ ವಹಿಸುತ್ತಿದ್ದೆ. ಆಫೀಸಿನ ವಾತಾವರಣ ಅತಿ ಸೂಕ್ಷ್ಮ. ಒಬ್ಬ ಒಳ್ಳೆಯ ಕೆಲಸಗಾರರನ್ನು ಹೊಗಳಿದರೆ ಉಳಿದವರು ಅಸೂಯೆಗೊಂಡು ತಮ್ಮ ಕೆಲಸವನ್ನು ಇನ್ನೂ ಕಡಿಮೆ ಮಾಡುವ ಅಪಾಯ ಸದಾ ಇತ್ತು. ಆದ್ದರಿಂದ ಮೆಚ್ಚಿಗೆಯನ್ನು ವ್ಯಕ್ತಪಡಿಸು ವಾಗಲೂ, ಅತಿ ಜಾಗರೂಕತೆಯಿಂದ ಇರಬೇಕಾಗುತ್ತಿತ್ತು. ಹಾಗಾಗಿ ಅನೇಕ ಬಾರಿ ಮೆಚ್ಚುಗೆ ಯನ್ನು ವೈಯಕ್ತಿಕವಾಗಿ, ಏಕಾಂತದಲ್ಲಿ ವ್ಯಕ್ತಪಡಿಸುತ್ತಿದ್ದೆ. ಈ ಮೆಚ್ಚಿಕೆ ನಾಟಕವಲ್ಲ ಎಂದು ತೋರಿಸಲು ತಕ್ಕ ದಾಖಲೆಗಳನ್ನು ಸಾಧ್ಯವಾದಾಗ ನಿರ್ಮಿಸುತ್ತಿದ್ದೆ.</p>
  <p>‘ಇನ್ನೊಂದು ವರ್ಗಕ್ಕೆ ಸೇರಿದ ಎರಡು, ಮೂರು ಮಂದಿ ಸಾಮಾನ್ಯವಾದ ಯಾವ ಅಸ್ತ್ರಕ್ಕೂ ಬಾಗುವವರಲ್ಲ. ಇವರು ಆಫೀಸರನ್ನು, ವರ್ಗಶತ್ರು(ಕ್ಲಾಸ್ಎನಿಮಿ)ವಾಗಿ ನೋಡುವ ದೃಷ್ಟಿ ಯನ್ನು ಬೆಳೆಸಿಕೊಂಡ ಯೂನಿಯನ್ ಲೀಡರ್ಗಳು. ಇವರು ಬುದ್ಧಿವಂತರೂ, ಹೃದಯ ವಂತರೂ ಆದರೂ, ತಾವು ಬೆಳೆಸಿಕೊಂಡಿರುವ “ಇಮೇಜಿ”ಗೆ ಬದ್ಧರಾಗಿ, ಅದರಿಂದ ತಪ್ಪಿಸಿಕೊಳ್ಳ ಲಾರದೆ, ಕೆಲವೊಮ್ಮೆ ಒಳ್ಳೆಯ ಕೆಲಸ ಮಾಡಬೇಕೆಂದು ಅಂತರಾತ್ಮ ಹೇಳಿದರೂ, ಅದನ್ನು ಅದುಮಿ ಹಿಡಿಯಲು ಪ್ರಯತ್ನಿಸುತ್ತಿರುವವರೆಂಬುದನ್ನು ಕಂಡುಹಿಡಿದೆ. ಯೂನಿಯನ್ ಲೀಡರ್ ಗಳ ಸಮಸ್ಯೆಗಳನ್ನು ನಾನು ಬಲ್ಲವನಾದ್ದರಿಂದ ಅವರನ್ನೂ ಮಾನವೀಯ ದೃಷ್ಟಿಯಿಂದ, ಸಹಾನು ಭೂತಿ ಸೌಹಾರ್ದ ಮತ್ತು ಔದಾರ್ಯದಿಂದ ನೋಡುತ್ತಾ, ಅದೇ ರೀತಿಯಲ್ಲಿ ವ್ಯವಹರಿಸುತ್ತಾ ಬಂದೆ. ಮುಖ್ಯವಾಗಿ ಇದು ನನ್ನ ಸ್ವಭಾವಕ್ಕೆ ಅನುಗುಣವಾದದ್ದು. ಪ್ರತಿಯೊಬ್ಬನ ಮನಸ್ಸಿಗೂ ತನ್ನದೇ ಆದ ಸ್ವಭಾವ, ಸಾಮರ್ಥ್ಯ, ಪರಿಮಿತಿಗಳು ಇರುತ್ತವೆ. ಕೊನೆಗೂ ಗೆಲ್ಲುವುದು ಅದೇ. ಆದ ಕಾರಣ ಅದಕ್ಕೆ ಅನುಗುಣವಾದ ಧೋರಣೆಯನ್ನು ಪ್ರತಿಯೊಬ್ಬನೂ ರೂಪಿಸಿಕೊಳ್ಳಬೇಕೆ ಹೊರತು ಅನುಕರಣೆಯ ಧೋರಣೆಯನ್ನಲ್ಲ. ನನ್ನದು ಪ್ರಾಮಾಣಿಕತೆಯ ಮಾನವೀಯತೆಯ ದಾರಿ. ಇದರ ಪರಿಣಾಮ ಸ್ವಲ್ಪ ತಡವಾದರೂ ಸ್ಥಾಯಿಯಾಗಿ ಉಳಿಯುವಂಥದು. ಬೇರೆ ರೀತಿಯ ತಂತ್ರಗಾರಿಕೆ ನನ್ನಿಂದ ಅಸಾಧ್ಯ. ನನಗೆ ತಾತ್ಕಾಲಿಕ ಪವಾಡ ಪ್ರಯೋಜನವಿಲ್ಲ. ಒಂದೆರೆಡು ಗಂಟೆಗಳ ಕಾಲ ಒಬ್ಬರನ್ನು ಪ್ರಭಾವಗೊಳಿಸಿ, ಕೆಲಸ ಮಾಡಿಸಿಕೊಳ್ಳುವ ತಂತ್ರ ನನ್ನ ಕೆಲಸಕ್ಕೆ ಸಾಲದು. ಏಕೆಂದರೆ ನನ್ನ ನೌಕರರು ನನ್ನ ಜೊತೆಗೆ ನಿತ್ಯವೂ ಮೂರು ನಾಲ್ಕು ವರ್ಷಗಳ ಕಾಲವಾದರೂ ಕೆಲಸ ಮಾಡಬೇಕು. ಆದ್ದರಿಂದ ಇದು ದೀರ್ಘಾವಧಿಯ ಸಂಬಂಧ (ಲಾಂಗ್ ಟಮ್R ರಿಲೇಷನ್ಷಿಪ್). ಇದಕ್ಕೆ ತಕ್ಕ ಮಾರ್ಗವನ್ನು ನಾನು ಶೋಧಿಸಿಕೊಳ್ಳಬೇಕಾಯಿತು. ಅಲ್ಲದೆ ನಮ್ಮ ಸಂಸ್ಥೆಯಲ್ಲಿ ಅಧಿಕಾರಿಗಳಿಗೆ ಕಾನೂನುಬದ್ಧ ಅಧಿಕಾರಗಳು ಸಾಕಷ್ಟಿದ್ದರೂ, ಅವೆಲ್ಲಾ ಪುಸ್ತಕದ ಬದನೇಕಾಯಿಗಳು. ಅವುಗಳನ್ನು ನೌಕರರ ಮೇಲೆ ಜಾರಿ ಮಾಡುವುದು ಬಹುಮಟ್ಟಿಗೆ ಅಸಾಧ್ಯ. ಏಕೆಂದರೆ, ಹಾಗೆ ಮಾಡಿದರೆ ಯೂನಿಯನ್ನುಗಳ ಪ್ರಬಲ ವಿರೋಧ ವನ್ನು ಎದುರಿಸಬೇಕಾಗುತ್ತಿತ್ತು. ಅಲ್ಲದೆ, ಕೇವಲ ಕಾನೂನಿನ ಒತ್ತಡದಿಂದ ಯಾವ ಕೆಲಸವನ್ನೂ, ಸಮರ್ಪಕವಾಗಿ ಮಾಡಿಸಲು ಸಾಧ್ಯವಿಲ್ಲ ಎನ್ನುವ ಸತ್ಯವೂ ನನಗೆ ಅನೇಕ ಬಾರಿ ಮನದಟ್ಟಾಗಿತ್ತು. ಈ ಎಲ್ಲಾ ದೃಷ್ಟಿಗಳಿಂದ, ಮಾನವೀಯತೆಯ-ಪ್ರಾಮಾಣಿಕತೆಯ ಮಾರ್ಗವೊಂದೇ ನನ್ನ ಪಾಲಿನ ರಾಜಮಾರ್ಗವಾಯಿತು.</p>
  <p>‘ಆರಂಭದ ಒಂದೆರಡು ತಿಂಗಳುಗಳಲ್ಲಿ ಈ ಕೆಲವು ಮಂದಿ ನನ್ನ ಮೇಲೆ ಸಂಶಯವನ್ನು ಉಗ್ರವಾಗಿ ವ್ಯಕ್ತಪಡಿಸಿದ್ದರು. ನಾನು ಅದನ್ನು ಆದಷ್ಟೂ ತಾಳ್ಮೆಯಿಂದ ಸಹಿಸಿದೆ. ಅನಿವಾರ್ಯ ವಾದಾಗ ಸರಿಯಾದ ತರ್ಕದಿಂದ ಉತ್ತರಿಸಿದೆ. ನನ್ನ ವರ್ತನೆಯಲ್ಲಿ ನನಗೇ ತಿಳಿಯದ ತಪ್ಪುಗಳಾ ಗಿದ್ದರೆ ಅವನ್ನು ಪ್ರಾಂಜಲವಾಗಿ ಒಪ್ಪಿಕೊಂಡೆ. ಸರಿಪಡಿಸಲು ಪ್ರಾಮಾಣಿಕವಾಗಿ ಪ್ರಯತ್ನಿಸ ತೊಡಗಿದೆ. ಕೆಲಸದಲ್ಲಿ ಅಪಾರ ಶ್ರದ್ಧೆ ಬೆಳೆಸಿಕೊಂಡೆ. ಆ ದಿನಗಳಲ್ಲಿ ಬೆಳಿಗ್ಗೆ 9-30ರಿಂದ ರಾತ್ರಿ 9ರವರೆಗೆ ದಿನವೂ ದುಡಿಯುತ್ತಿದ್ದೆ. ಅಷ್ಟು ಕೆಲಸವಿತ್ತು! ಮುಖ್ಯವಾಗಿ ನಾನು ನನ್ನ ವ್ಯಕ್ತಿತ್ವದ ವಿಶ್ವಾಸಾರ್ಹತೆ(ಕ್ರಿಡಿಬಿಲಿಡಿ)ಯನ್ನು ಸ್ಥಾಪಿಸಿಕೊಳ್ಳುವುದಕ್ಕೆ ಇದು ಅಗತ್ಯವಾಗಿತ್ತು. ಹಾಗೆಯೇ ಕೆಲಸ ಮಾಡುತ್ತಾ ಹೋದಂತೆ, ಕೆಲಸದಲ್ಲಿ ತಕ್ಕಷ್ಟು ಜ್ಞಾನ ಉಂಟಾಯಿತಲ್ಲದೆ ಆತ್ಮವಿಶ್ವಾಸ, ನೈತಿಕ ಧೈರ್ಯ, ಆಶ್ಚರ್ಯಕರವಾಗಿ ಬೆಳೆಯಿತು. ಇಡೀ ಆಫೀಸಿನಲ್ಲಿ ಎಲ್ಲರಿಗಿಂತ ಹೆಚ್ಚುಕಾಲ, ಎಲ್ಲರಿಗಿಂತ ಹೆಚ್ಚು ಪ್ರಮಾಣದ ಕೆಲಸ ಮಾಡುವವನೇ ನಾನಾದ್ದರಿಂದ ಸಹಜವಾಗಿಯೇ ನನ್ನ ಒಂದು ಶ್ರೇಷ್ಠತೆ (ಸುಪೀರಿಯಾರಿಟಿ) ನಿಧಾನವಾಗಿ ಪ್ರಾಪ್ತವಾಗತೊಡಗಿತು. ಇನ್ನೊಬ್ಬರಿಗೆ ಕೆಲಸ ಹೇಳಲು ಒಂದು ಬಗೆಯ ನೈತಿಕಶಕ್ತಿ ನನ್ನಲ್ಲುಂಟಾಯಿತು. ಈ ಶಕ್ತಿಯೊಂದಿಗೆ ನಾನು ಬೆಳೆಸಿ ಕೊಂಡ–ತುಂಬ ಕಷ್ಟಪಟ್ಟು ಸಾಧಿಸಿದ ಇನ್ನೊಂದು ಶಕ್ತಿ: ಸಹನೆ. ಉದ್ವೇಗದ ಮೇಲಿನ ಸಂಯಮ ನನಗೆ ಮಹಾನ್ ಸವಾಲಾಗಿತ್ತು. ಆದರೆ ಉದ್ವೇಗವನ್ನು, ಅಭಿವ್ಯಕ್ತಿಯ ಆಕಾಂಕ್ಷೆ ಯನ್ನು ತಡೆಹಿಡಿಯದೆ, ಒಂದು ಸಣ್ಣ ಸಮಸ್ಯೆ ಎಷ್ಟು ದೊಡ್ಡದಾಗಿ ಬೆಳೆಯಬಹುದು ಎಂಬು ದನ್ನು ನಾನು ಒಂದೆರಡು ಬಾರಿ ಅನುಭವಿಸಿದ ನಂತರ ಸಹನೆ-ಸಂಯಮಗಳ ಸಾಧನೆಯನ್ನು ತಪಸ್ಸಿನಂತೆ ಮಾಡಲು ನಿರ್ಧರಿಸಿದೆ. ಆರಂಭದಲ್ಲಿ ಇದು ತೀವ್ರ ಮಾನಸಿಕ ಹಿಂಸೆಯನ್ನು ನೀಡಿತ್ತು. ಆದರೆ ಮಾತಿನ ಚಪಲ ನನ್ನ ಕಾರ್ಯಕ್ಷೇತ್ರದಲ್ಲಿ ಹೇಗೆ ಕೆಲಸ ಕೆಡಿಸಬಲ್ಲದೆನ್ನುವುದು ಚೆನ್ನಾಗಿ ಅನುಭವಕ್ಕೆ ಬಂದದ್ದರಿಂದ ಕ್ರಮೇಣ ಸಂಯಮ ಸಾಧ್ಯವಾಯಿತು.</p>
  <p>‘(ಇನ್ಶೂರೆನ್ಸ್) ಏಜೆಂಟರನ್ನು ಉದ್ಯಮದ ಬೆನ್ನೆಲುಬು ಎಂದು ಹೊಗಳುವುದು ರೂಢಿ. ಕೆಲವು ಏಜೆಂಟರು ತುಂಬಾ ಜಗಳಗಂಟರು. ಅವರಿಗೆ ತಾವು ಹೇಳಿದ ಕೆಲವು ಕ್ಷಣಮಾತ್ರದಲ್ಲಾಗ ಬೇಕು. ಆಗದಿದ್ದರೆ ಗಲಾಟೆ, ಕಳ್ಳ ಅರ್ಜಿ, ಮೇಲಧಿಕಾರಿಗೆ ದೂರು–ಇತ್ಯಾದಿಗಳನ್ನು ಪ್ರಯೋಗಿ ಸದೆ ಬಿಡುತ್ತಿರಲಿಲ್ಲ. ಅಂಥ ಒಬ್ಬ ಏಜೆಂಟ್, ಒಮ್ಮೆ ಆಫೀಸಿನಲ್ಲಿ ಕಾನೂನು ಪ್ರಕಾರ ಸಾಧ್ಯ ವಾಗದ ಒಂದು ಕೆಲಸವನ್ನು ಅಪೇಕ್ಷಿಸಿದ. ಅದಕ್ಕೆ ಸಂಬಂಧಪಟ್ಟ ನೌಕರ ಆಗುವುದಿಲ್ಲವೆಂದ. ಏಜೆಂಟ್ ಉದ್ವಿಗ್ನನಾದ. ಸಂಸ್ಥೆಯನ್ನೂ, ನಮ್ಮನ್ನೂ ಟೀಕಿಸುತ್ತಾ “ಹಾಗಾದರೆ ಏಜೆಂಟರನ್ನು ಉದ್ಯಮದ ಬೆನ್ನೆಲುಬು ಅನ್ನುವುದೇಕೆ?” ಎಂದು ಸವಾಲು ಹಾಕಿದ. ಆಗ ನಾನು–ನನ್ನ ನೌಕರ ರನ್ನು ರಕ್ಷಿಸುವುದಕ್ಕಾಗಿ, <span class="en">“Backbone back</span>ನಲ್ಲಿಯೇ ಇರಬೇಕು. <span class="en">Front</span>ಗೆ ಬರಬಾರದು” ಎಂದುತ್ತರಿಸಿದೆ. ಇಡೀ ಆಫೀಸು ಗೊಳ್ಳೆಂದು ನಕ್ಕಿತು! ಏಜೆಂಟ್ ಮುಖಭಂಗಗೊಂಡಂತಾಗಿ ಮರಳಿದ. ನೌಕರರಿಗೇನೋ ಖುಷಿಯಾಗಿತ್ತು. ಆದರೆ ಅನಂತರ ಆತ ಮೇಲಧಿಕಾರಿಗಳಿಗೆ ನನ್ನ ಬಗ್ಗೆ ದೂರಿತ್ತನೆಂದು ಗೊತ್ತಾಯಿತು. ಮೇಲಧಿಕಾರಿಗಳಿಗೆ ನನ್ನ ಕಾರ್ಯದಕ್ಷತೆಯ ಬಗ್ಗೆ ವಿಶ್ವಾಸ ವಿದ್ದುದರಿಂದ, ಅವರು ತಪ್ಪು ತಿಳಿವಳಿಕೆಗೊಳಗಾಗಲಿಲ್ಲ. ಅವರೂ ಅದನ್ನು ತೇಲಿಸಿಬಿಟ್ಟರು. ಇದೊಂದಂತಲ್ಲ, ಇಂತಹ ಇನ್ನೂ ಕೆಲವು ಪ್ರಕರಣಗಳಲ್ಲೂ ಹಾಗೆಯೇ ಆಯಿತು!’</p>
  <p>ಪ್ರೀತಿಗೆ ವರ್ಗಭೇದವಿಲ್ಲ. ಪರಿಶುದ್ಧ ಪ್ರೀತಿ ಕೈ ಕೆಳಗಿನವರು ಮಣಿಯುವಂತೆಯೂ ಮಾಡೀತು. ಮೇಲಧಿಕಾರಿಗಳು ತಲೆದೂಗುವಂತೆಯೂ ಮಾಡೀತು. ಹೌದು, ಇದೇ ಪ್ರೀತಿಯ ಪವಿತ್ರ ಗಾರುಡಿ!</p>
  <div>‘ಅಹಂ’ಗೆ ಆಘಾತ ಬೇಡ</div>
  <p>ಭಾರವಿಯ ಕತೆ ಕೇಳಿದ್ದೀರಾ?</p>
  <p>ಆತ ಸಂಪ್ರದಾಯಸ್ಥ ಮನೆತನದ ಯುವಕ. ವಿದ್ಯಾಭ್ಯಾಸದಲ್ಲಿ ಚುರುಕು. ಕೆಲಸದಲ್ಲಿ ದಕ್ಷನಾಗಿದ್ದ. ಜೊತೆಗೆ ಸಭ್ಯತೆ ಶಿಷ್ಟಾಚಾರಗಳು ಅವನಲ್ಲಿ ಮಿಲಿತವಾಗಿದ್ದವು.</p>
  <p>ಅಂಥ ವ್ಯಕ್ತಿ ತನ್ನ ತಂದೆಯನ್ನು ಕೊಲೆ ಮಾಡಬೇಕೆಂದು ಒಂದು ದಿನ ರಾತ್ರಿ ತಂದೆಯು ಮಲಗಿರುವ ಕೋಣೆಯ ಅಟ್ಟದ ಮೇಲೆ ದೊಡ್ಡ ಕಲ್ಲು ಗುಂಡೊಂದನ್ನು ಹಿಡಿದುಕೊಂಡು ಕಾಯುತ್ತಿದ್ದ. ತಂದೆಯು ಮಲಗಿದೊಡನೆಯೇ ಕಲ್ಲನ್ನು ಹೊತ್ತುಹಾಕಿ ಅವನನ್ನು ಎಂದೆಂದೂ ಏಳದಂತೆ ಮಾಡುವ ಕರಾಳ ಕೃತ್ಯಕ್ಕಾಗಿ ಕಾದಿದ್ದ.</p>
  <p>ಏನಾಗಿತ್ತು ಅವನಿಗೆ? ಹುಚ್ಚು ಹಿಡಿದಿತ್ತೇ?</p>
  <p>ಸಾಮಾನ್ಯ ಅರ್ಥದಲ್ಲಿ ಹಾಗಾಗಿರಲಿಲ್ಲ, ನಿಜ. ಆದರೆ, ಅವನ ಮನಸ್ಸು ಅನುಭವಿಸುತ್ತಿದ್ದ ರೋಷದ ಉದ್ವೇಗ ಹುಚ್ಚಿನ ಮಿತಿಗೆ ಬಂದಿತ್ತು. ಅದಕ್ಕೂ ಮುಂದುವರಿದಿತ್ತು.</p>
  <p>ಕಾರಣ?</p>
  <p>ಭಾರವಿ ಏನೇ ಒಳ್ಳೆಯ ಕೆಲಸ ಮಾಡಲಿ, ಎಷ್ಟೇ ದಕ್ಷತೆಯಿಂದ ದುಡಿಯಲಿ, ಎಂಥದೇ ಪ್ರತಿಭಾನ್ವಿತ ಕೃತಿ ರಚಿಸಲಿ, ಅವನ ತಂದೆಯದು ಒಂದೇ ಪ್ರತಿಕ್ರಿಯೆ–ಟೀಕೆ, ಕಟು ಟೀಕೆ. ಒಂದೇ ಒಂದು ಮೆಚ್ಚುಗೆಯ ಶಬ್ದವೂ ಅವನ ಬಾಯಿಯಿಂದ ಹೊರಡದು. ಭಾರವಿಯ ಅಸಹನೆ ಮೀರಿತು. ತಂದೆಯ ಕಟು ವಿಮರ್ಶೆ ಅವನ ಪ್ರತಿಭೆಯ ತೊರೆಯನ್ನು ಬತ್ತಿಸಿತು. ರೋಷದ ಜ್ವಾಲೆ ಧಗಧಗಿಸಿತು. ಆ ಉನ್ಮಾದದಲ್ಲಿ ಆತ ತಂದೆಯನ್ನು ಕೊಲೆಮಾಡುವಂತಹ ಕರಾಳ ಕೃತ್ಯವನ್ನು ಕೈಗೊಂಡ.</p>
  <p>ಆದರೆ, ತಂದೆ ಮಗ ಇಬ್ಬರೂ ಬದುಕಬೇಕಾಗಿತ್ತು!</p>
  <p>ತಂದೆಯೊಂದಿಗೆ ಮಾತನಾಡುತ್ತಿದ್ದ ತಾಯಿಯ ಸ್ವರ ಅಟ್ಟದ ಮೇಲೆ ಕಲ್ಲುಗುಂಡನ್ನು ಇಟ್ಟುಕೊಂಡು ಕುಳಿತಿದ್ದ ಭಾರವಿಗೆ ಕೇಳಿಸಿತು. ಆಕೆ ಹೇಳುತ್ತಿದ್ದಳು, “ಮಗು ಈಗೀಗ ಬಹಳ ಬೇಸರದಲ್ಲಿರುತ್ತಾನೆ. ಅವನು ಮಾಡಿದ್ದಕ್ಕೆಲ್ಲಾ ನೀವು ಬೈಯುತ್ತೀರೆಂದು ದುಃಖಿತನಾಗಿದ್ದಾನೆ. ನಿಮಗಾದರೂ ಅವನ ಮೇಲೇಕೆ ಅಷ್ಟು ನಿರ್ದಯತೆ?”</p>
  <p>ತಂದೆಯ ಉತ್ತರ ಕೇಳಿಸಿತು: “ನಾನೆಷ್ಟು ಹೃತ್ಪೂರ್ವಕವಾಗಿ ಅವನನ್ನು ಮೆಚ್ಚುತ್ತಿದ್ದೇನೆಂದು ನಿನಗೆ ತಿಳಿದಿಲ್ಲವೇ? ಮಕ್ಕಳನ್ನು ಎದುರಲ್ಲೇ ಹೊಗಳಬಾರದೆಂದು ಪೂರ್ವಿಕರ ಹೇಳಿಕೆ. ಅದ ರಿಂದ ಅವರ ಅಹಂಕಾರ ಹೆಚ್ಚುತ್ತದೆ.”</p>
  <p>ಅಷ್ಟೇ ಸಾಕಾಯಿತು ಭಾರವಿಗೆ. ಕಲ್ಲುಗುಂಡನ್ನು ದೂರವಿಟ್ಟು ಹೊಸ ಜೀವನವನ್ನು ಆರಂಭಿ ಸಿದ. ಕವಿಯಾಗಿ, ರಸಪುಷಿಯಾಗಿ ಕಿರಾತಾರ್ಜುನೀಯದಂಥ ಮೇರು ಕೃತಿಯನ್ನು ರಚಿಸಿ ತುಂಬು ಬಾಳನ್ನು ನಡೆಸಿ ಕೀರ್ತಿಶಾಲಿಯಾದ.</p>
  <p>ಮೆಚ್ಚುಗೆಯ ಒಂದು ಮಾತು–ಅದೂ ಕದ್ದು ಕೇಳಿದ್ದು, ಅವನ ಜೀವನದ ಸಾರ್ಥಕತೆಗೆ ಕಾರಣವಾಯಿತು. ಘೋರಕೃತ್ಯದಿಂದ ತಪ್ಪಿಸಿತು. ಮಾನವನನ್ನಾಗಿ ಮಾಡಿತು. ಮೆಚ್ಚುಗೆಯ ಮಧುರ ಶಬ್ದ ಕೇಳದ ಅವನು ಎಷ್ಟೇ ಮೇಧಾವಿ ಚತುರನಾಗಿದ್ದರೂ ತಂದೆಯನ್ನೇ ಕೊಲೆ ಗೈಯುವ ಕೆಲಸಕ್ಕೆ ಸಿದ್ಧನಾದ.</p>
  <p>ಭಾರವಿಯ ಕತೆಯ ನೀತಿ ಏನು ಎಂಬುದು ಈಗ ನಿಮಗೂ ಅರ್ಥವಾಗುತ್ತಾ ಬಂದಿರ ಬಹುದು. ಅಲ್ಲಿನ ನೀತಿ ಎಲ್ಲರೂ ಅನುಕರಿಸುವಂಥದು ಎನ್ನಬಹುದು. ಮನುಷ್ಯ-ಮನುಷ್ಯ ರೊಳಗೆ ಎಲ್ಲೆಲ್ಲಿ ಸಂಬಂಧ ಸಂಭವವೋ ಅಲ್ಲೆಲ್ಲ ಭಾರವಿಯ ಕತೆಯ ನೀತಿ ಪ್ರತ್ಯಕ್ಷವಾಗು ತ್ತದೆ. ಆ ಸಂಬಂಧ ಇಬ್ಬರು ಸ್ನೇಹಿತರದ್ದಿರಲಿ, ಗಂಡ-ಹೆಂಡಿರಲ್ಲಿರಲಿ, ಪ್ರೇಮಿಗಳಲ್ಲಿರಲಿ, ಮಾಲೀಕ-ನೌಕರರೊಳಗಿರಲಿ, ಅಧ್ಯಾಪಕ-ವಿದ್ಯಾರ್ಥಿಗಳಲ್ಲಿರಲಿ, ಭಾಷಣಕಾರ-ಸಭಿಕರಲ್ಲಿರಲಿ, ವ್ಯಾಪಾರಿ-ಗಿರಾಕಿಗಳಲ್ಲಿರಲಿ–ಎಲ್ಲೇ ಆದರೂ ಈ ನೀತಿಯ ಪ್ರಾಮುಖ್ಯ ಅನಿವಾರ್ಯವಾಗು ತ್ತದೆ. ಇನ್ನೊಬ್ಬರ ‘ಅಹಂ’ಗೆ ಆಘಾತ ಮಾಡಬೇಡಿ. ಇನ್ನೊಬ್ಬರನ್ನು ಮೆಚ್ಚಲು ಕಲಿಯಿರಿ. ಅರ್ಥಮಾಡಿಕೊಳ್ಳಲು ಕಲಿಯಿರಿ. ಇದೇ ಮಧುರ ಮಾನವೀಯ ಸಂಬಂಧಕ್ಕೆ ಸೋಪಾನ. ಇದರ ಅಭಾವವೇ ಎಲ್ಲ ವಿಧದ ಅಶಾಂತಿ. ಅತೃಪ್ತಿ, ದ್ವೇಷ ದ್ರೋಹಗಳ ಕಾರಣ” ಎಂದು ಸಾರುತ್ತದೆ ಈ ನೀತಿ.</p>
  <p>“ಓಹ್! ಇದೆಂಥ ತತ್ವಜ್ಞಾನ! ಎಲ್ಲ ಕೇಳಿ ನೋಡಿ ಆಗಿದೆ” ಎನ್ನುತ್ತೀರಿ ನೀವು. ಈ ಹಿಂದೆ ನೀವು ಕೇಳದ ಒಂದು ಅದ್ಭುತ ತತ್ವವೊಂದನ್ನು ಮೂರೇ ದಿನಗಳಲ್ಲಿ ನಿಮ್ಮ ಸಮಸ್ಯೆಗಳನ್ನು ಪರಿಹರಿಸಿ ನಿಮ್ಮನ್ನು “ಶ್ರೀಮಂತ, ಧೀಮಂತ, ಕಾಂತಿವಂತ, ಕೀರ್ತಿವಂತ”ರಾಗಿ ಮಾಡುವ ಮಾಂತ್ರಿಕ ಕ್ರಮವೊಂದನ್ನು ಇಲ್ಲಿ ಹೇಳಹೊರಟಿಲ್ಲ. ಅಂಥ ಒಂದು ತತ್ವವನ್ನು ಯಾರೂ ಕಂಡು ಹಿಡಿದಿಲ್ಲ. ಅತ್ಯಂತ ಪ್ರಯೋಜನಕಾರಿಯಾದ ಗಾಳಿ-ನೀರು ಇವು ಪ್ರಕೃತಿಯಲ್ಲಿ ಬೇಕಷ್ಟು (ಬೆಲೆ ಕೊಡದೆ) ಸಿಗುವಂತೆ ನಮ್ಮ ಬದುಕು ಹಸನಾಗಲು ಅತ್ಯಂತ ಅವಶ್ಯವಾದ ಹಾಗೂ ಪ್ರಯೋಜನ ಕಾರಿಯಾದ ತತ್ವಗಳು ಸರಳವಾಗಿವೆ. ಯಥೇಷ್ಟವಾಗಿ ಸಿಗುತ್ತವೆ. ಪ್ರಪಂಚದ ಎಲ್ಲ ಧಾರ್ಮಿಕ ಮುಖಂಡರೂ ಮನಃಶಾಸ್ತ್ರಜ್ಞರೂ ವಿಜ್ಞಾನಿಗಳೂ ಅವನ್ನು ಪದೇ ಪದೇ ಜನತೆಗೆ ನೀಡುತ್ತಿದ್ದಾರೆ. ಆದರೆ, ನಾವು ಅದನ್ನು ಉಪಯೋಗಿಸುತ್ತಿದ್ದೇವೆಯೇ? ಎಂಬುದು ಮುಖ್ಯ ಪ್ರಶ್ನೆ.</p>
  <p>ಒಂದು ಸವಿನುಡಿಯಲ್ಲಿ ವಿಶ್ವವನ್ನು ಬೊಮ್ಮಗಿಹ ಶಕ್ತಿ ಇದೆ. ಬಿರುನುಡಿಯ ಬಸಿರಿನಲಿ ಘೋರಾಂಧಕಾರವಿದೆ.್ಣಋಸ್ಖಿಚಿ¯1್ಣಋಸ್ಬಋ¯</p>
  <div/>
  <div>	ಮೃದು ವಚನವೇ ಸಕಲ ತಪಂಗಳಯ್ಯಾ<br/>	ಮೃದು ವಚನವೇ ಸಕಲ ಜಪಂಗಳಯ್ಯ್ಣಾಋಸ್ಖಿಚಿ¯2್ಣಋಸ್ಬಋ¯</div>
  <div/>
  <p>ಅಂತರರಾಷ್ಟ್ರೀಯ ಖ್ಯಾತಿಯ ಜನಪ್ರಿಯ ಮುಖಂಡನೆನಿಸಿಕೊಂಡ ಬೆಂಜಮಿನ್ ಫ್ರಾಂಕ್ಲಿನ್ ಅವನ ಅದ್ಭುತ ಯಶಸ್ಸಿನ ರಹಸ್ಯವೇನೆಂದು ಪ್ರಶ್ನಿಸಿದಾಗ ಆತ ಹೇಳಿದನಂತೆ: “ಯಾರ ಕುರಿತಾ ಗಿಯೂ ನಾನು ಕೆಟ್ಟ ಶಬ್ದಗಳನ್ನಾಡುವುದಿಲ್ಲ.”</p>
  <div>ಏಕೆ ಮೆಚ್ಚುತ್ತಿಲ್ಲ?</div>
  <p>ಜನರು ಅವನನ್ನು ಮೆಚ್ಚುತ್ತಿಲ್ಲ, ಅವನಿಂದ ದೂರ ಸರಿಯುತ್ತಾರೆ. ಕಾರಣವೇನು?</p>
  <p>1. ಅವನು ನಂಬಿಕೆಗೆ ಅರ್ಹನಾದ ವ್ಯಕ್ತಿಯಲ್ಲ. ಕಾಗದ ಬರೆದರೆ ಸರಿಯಾಗಿ ಉತ್ತರಿಸುವ ಅಭ್ಯಾಸ ಅವನಿಗಿಲ್ಲ. ಓದಲು ಕೊಂಡುಕೊಂಡ ಪುಸ್ತಕವನ್ನು ಸಮಯಕ್ಕೆ ಸರಿಯಾಗಿ ಅವನು ಹಿಂದಿರುಗಿಸುವುದಿಲ್ಲ. ಬಸ್ ಸ್ಟೇಷನ್ನಲ್ಲಿ ಆರು ಗಂಟೆಗೆ ಸಿಗುತ್ತೇನೆಂದು ಮಾತು ಕೊಟ್ಟರೂ ಎಂಟು ಗಂಟೆಯಾದರೂ ಅಲ್ಲಿಗೆ ಬರುವುದಿಲ್ಲ. ಸಣ್ಣಪುಟ್ಟ ಕೆಲಸಗಳಲ್ಲಿ ಸ್ವಲ್ಪ ಸಹಾಯ ಮಾಡುತ್ತೀಯಾ ಎಂದರೆ ‘ಸಮಯವಿಲ್ಲ’ ಎನ್ನುತ್ತಾನೆ. ಕೆಲಸ ಮಾಡಲು ಬಂದರೆ ಗಂಟು ಅಪಹರಿಸಿದವರಂತೆ ಮುಖ ಬೀಗಿಸಿಕೊಳ್ಳುತ್ತಾನೆ.</p>
  <p>2. ಅವನು ವಾದಪ್ರಿಯ. ಇತರರ ಪ್ರತಿಯೊಂದು ಮಾತಿಗೂ ವಿರೋಧ ಹೇಳುತ್ತಾನೆ. ಮುಖಕ್ಕೆ ಹೊಡೆದಂತೆ ಬಿರುಸಾಗಿ ಮಾತನಾಡುತ್ತಾನೆ. ಇತರರ ಮಾತಿನ ಅಭಿಪ್ರಾಯದ ಕಡೆಗೆ ಗಮನವೀಯದೆ ಸಣ್ಣಪುಟ್ಟ ದೋಷಗಳನ್ನು ಎತ್ತಿ ಹೇಳುತ್ತಾನೆ. ಅವನಿಗೆ ಸತ್ಯಸ್ಥಿತಿಯನ್ನು ತಿಳಿಯುವ ಕುತೂಹಲವಿಲ್ಲ. ಬುದ್ಧಿವಂತಿಕೆ ಪ್ರದರ್ಶನ ಮಾಡುವ ಹವ್ಯಾಸ ಅವನಿಗಿದೆ.</p>
  <p>3. ಅವನು ಯಾವಾಗಲೂ ತನ್ನ ವಿಚಾರ ಮಾತ್ರ ಮಾತನಾಡುತ್ತಿರುತ್ತಾನೆ. ತನ್ನ ಸುಖದುಃಖ ಗಳನ್ನೇ ಹೇಳುತ್ತಿರುತ್ತಾನೆ. ‘ಆಫೀಸಿಗೆ ಹೊತ್ತಾಗಿದೆ, ಹೋಗುತ್ತೇನೆ’ ಎಂದು ಹೇಳಿದರೂ ಅವರನ್ನು ನಿಲ್ಲಿಸಿಕೊಂಡು ಮಾತನಾಡುತ್ತಾನೆ. ನಮ್ಮ ಕುರಿತು ನಮಗೆ ಅತ್ಯಂತ ಹೆಚ್ಚಿನ ಅಭಿರುಚಿ ಇರುವುದಾದರೂ ಇತರರಿಗೆ ನಾವೂ ಅಭಿರುಚಿಯ ವಿಷಯವಾಗಿರುವುದಿಲ್ಲ ಎಂಬುದನ್ನು ಆತ ಮರೆತಿದ್ದಾನೆ. ಇತರರ ಸುಖದುಃಖಗಳಲ್ಲಿ ಸಹಾನುಭೂತಿ ತೋರಿಸುವುದಿರಲಿ; ಅದನ್ನು ಕೇಳುವ ತಾಳ್ಮೆಯೇ ಅವನಿಗಿಲ್ಲ. ನೆರೆಯ ಕೋಣೆಯಲ್ಲಿ ಅವರು ಜ್ವರದಿಂದ ಮಲಗಿದ್ದರೂ ಅವನು ‘ಧಡಾರ್’ ಎಂದು ಬಾಗಿಲು ಎಳೆದುಕೊಳ್ಳುತ್ತಾನೆ. ಸಮೀಪದಲ್ಲಿ ಪರೀಕ್ಷೆಗಾಗಿ ವಿದ್ಯಾರ್ಥಿ ಓದುತ್ತಿದ್ದರೆ ಅವನು ಅಪಸ್ವರದಲ್ಲಿ ಸಿನೆಮಾ ಹಾಡುಗಳನ್ನು ಕಿರುಚುತ್ತಿರುತ್ತಾನೆ.</p>
  <p>4. ಇತರರ ದೋಷಗಳನ್ನು ವರ್ಣನೆ ಮಾಡುವಾಗ ಅವನು ದಶಮುಖನಾಗುತ್ತಾನೆ. ಇತರ ರನ್ನು ಹಿಂದಿನಿಂದ ಹೀನಾಯವಾಗಿ ಟೀಕಿಸುವುದೆಂದರೆ ಆತನಿಗೆ ಜೇನು ಸವಿದಂತೆ. ಕೊಂಕುನುಡಿ, ವ್ಯಂಗ್ಯೋಕ್ತಿಗಳ ಒಂದು ಸಂಗ್ರಹ, ಆತ ನಾಲ್ಕು ಜನ ಮಧ್ಯದಲ್ಲೇ ವ್ಯಕ್ತಿಯ ಇದಿರೇನೇ ಅವನ ದೌರ್ಬಲ್ಯಗಳನ್ನು ಹಾಸ್ಯದ ನೆಪದಲ್ಲಿ ಗಾಳಿಗೆ ಹಿಡಿಯುವುದೆಂದರೆ ಅವನಿಗೆ ಮೋಜೆನಿಸುತ್ತದೆ.</p>
  <p>5. ನಾಲ್ಕು ಮಂದಿಯೊಡನೆ ಬೆರೆಯುವಾಗ ಆತ ಇತರರ ಅಸ್ತಿತ್ವಕ್ಕೆ ಬೆಲೆ ಕೊಡುವುದಿಲ್ಲ. ತಾನೊಬ್ಬನೇ ಕೆಲಸಗಾರ, ಇತರರೆಲ್ಲ ನಿದ್ರೆ ಹೊಡೆಯುವ ಸೋಮಾರಿಗಳು ಎಂದು ತೋರಿಸಿ ಕೊಳ್ಳುತ್ತಾನೆ. ಗಟ್ಟಿಯಾಗಿ ಕೂಗಾಡುತ್ತಾ ಗೊಂದಲವೆಬ್ಬಿಸಿ ಸಣ್ಣ ಕೆಲಸವೊಂದನ್ನು ಮಾಡುತ್ತಿ ದ್ದರೂ ಪರ್ವತ ಉರುಳಿಸುವವರಂತೆ ನಟಿಸುತ್ತಾನೆ.</p>
  <p>6. ಇತರರ ಎಲ್ಲ ವಿಚಾರ ಅವನಿಗೆ ಬೇಕು. ಅವರು ಏನು ಮಾಡುತ್ತಾರೆ?ಎಲ್ಲಿಗೆ ಹೋಗು ತ್ತಾರೆ? ಅವರ ದುರಭ್ಯಾಸಗಳೇನು? ಇತ್ಯಾದಿ.</p>
  <p>7. ತನಗೆ ಗೊತ್ತಿಲ್ಲದ ವಿಚಾರದಲ್ಲಿ ಬಾಯಿ ಹಾಕುವ ಅಭ್ಯಾಸ ಅವನಿಗಿದೆ. ‘ನನಗೆ ಆ ವಿಚಾರ ತಿಳಿಯದು’ ಎಂದು ಅವನು ಹೇಳಲಾರ.</p>
  <p>8. ಹತ್ತು ಜನರ ಹಕ್ಕು ಬಾಧ್ಯತೆಗಳನ್ನು ಗಮನಿಸದೆ ‘ಎಲ್ಲದರಲ್ಲೂ ನಾನು ಮುಂದೆ’ ಎನ್ನುವ ಪ್ರವೃತ್ತಿ ಅವನಿಗೆ ಇದೆ.</p>
  <p>9. ಅವನಿಗೆ ಯಾವ ಆದರ್ಶವೂ ಇಲ್ಲ, ವೈಶಿಷ್ಟ್ಯವೂ ಇಲ್ಲ. ಅವನು ಪ್ರಾಮಾಣಿಕನಲ್ಲ.</p>
  <p>ಈ ಮನುಷ್ಯ ಎಲ್ಲೆಲ್ಲೂ ಇದ್ದಾನೆ. ಎಲ್ಲರಲ್ಲೂ ಯಾವುದಾದರೊಂದು ಪ್ರಮಾಣದಲ್ಲಿ ಆವಾ ಹಿತನಾಗಿದ್ದಾನೆ. ಈ ಕುರಿತು ನಮ್ಮಲ್ಲೇ ಹುಡುಕಾಟ ನಡೆಸಿ ಅವನ ಪ್ರಭಾವ ಕಡಿಮೆ ಮಾಡಿ ಕೊಳ್ಳುವ ಅಭ್ಯಾಸ ನಮ್ಮ ದುರ್ಲಭವಾದ ಬದುಕಿಗೆ ಸ್ವಲ್ಪವಾದರೂ ಸುಖ-ಶಾಂತಿಯ ಸೌಖ್ಯ ವನ್ನು ತಂದುಕೊಡಬಲ್ಲುದು; ಬದುಕಿಗೆ ಸಾರ್ಥಕತೆಯನ್ನೀಯಬಲ್ಲುದು, ಹಾಗೂ ರಾಷ್ಟ್ರಕ್ಕೆ ಶ್ರೇಯಸ್ಸನ್ನುಂಟು ಮಾಡಬಲ್ಲುದು.</p>
  <div>ಪ್ರೀತಿಯೇ ಪರಮೌಷಧ</div>
  <p>‘ಯುದ್ಧ ನಡೆಯುವುದು ಮೊದಲು ಅಂತರಂಗದಲ್ಲಿ, ನಂತರ ರಣರಂಗದಲ್ಲಿ’ ಎಂಬ ಮಾತಿದೆ. ಹೌದು, ಯುದ್ಧಕ್ಕೆ ಕಾರಣ ಪರಸ್ಪರ ದ್ವೇಷ, ಅಸೂಯೆ ಹಾಗೂ ವೈರ ಮನೋ ಭಾವವೇ, ಅರ್ಥಾತ್ ಪ್ರೀತಿಯ ಕೊರತೆಯೇ. ಅದರಿಂದಾಗಿ ಮನದಲ್ಲೆದ್ದ ಕಿಡಿ ಹೃದಯವನ್ನು ಸುಡತೊಡಗುತ್ತದೆ. ಪರಸ್ಪರ ಅಸೂಯೆ, ಅಶಾಂತಿ, ಅಸಮಾಧಾನಗಳು ಭುಗಿಲೇಳುತ್ತವೆ. ಕ್ರೋಧ ತಾಂಡವವಾಡುತ್ತದೆ. ಪೂರ್ವಾಪರ ವಿವೇಕ ಕಣ್ಮರೆಯಾಗುತ್ತದೆ. ಪ್ರೀತಿ ಕಣ್ಮರೆಯಾ ಯಿತು ಎಂದರೆ ಆಗದವನ ರೀತಿ ನೀತಿ, ಅಂದ-ಆಯ, ಆಚಾರ ವಿಚಾರ, ಅಲಂಕಾರ ವ್ಯವಹಾರ ಗಳೆಲ್ಲ ಅಸಹನೀಯವಾಗುತ್ತವೆ. ಆ ಬಗ್ಗೆ ಮನಸ್ಸು ರೋಸಿಹೋಗುತ್ತದೆ. ಅವನ ಅವನತಿಯ ಹಾರೈಕೆಯೇ ಹಿತವೆನಿಸುತ್ತದೆ. ಆತನ ನೋವು ಈತನ ನಲಿವಿಗೆ ಕಾರಣವಾಗುತ್ತದೆ; ಆತನ ಯಾತನೆ ಈತನ ನೆಮ್ಮದಿಗೆ ಮೂಲವಾಗುತ್ತದೆ. ಎಂಥ ವಿಕಟ ವಿಪರ್ಯಾಸ!</p>
  <p>ಪ್ರಕೃತಿಯನ್ನು ಕಣ್ತೆರೆದು ನೋಡಿ, ಅದು ನೀಡುತ್ತಿರುವ ಪ್ರೀತಿಯ ಸಂದೇಶ ಗ್ರಹಿಸಿದವನ ಮನವೆಂದೂ ಅಂಥ ಕ್ರೂರತನಕ್ಕೆಳಸದು. ಅರಳಿದ ಕುಸುಮಗಳತ್ತ ಹಾತೊರೆದು ಬರುವ ದುಂಬಿ ಗಳನ್ನು ದ್ವೇಷಿಸಿ ಆ ಪುಷ್ಪಗಳೆಂದಾದರೂ ಮುದುಡಿಕೊಂಡದ್ದಿದೆಯೇ? ತುಂಬಿದ ಕೆಚ್ಚಲಿನಿಂದ ಹಾಲು ಹಿಂಡುವ ಗೊಲ್ಲನ ಕೈಗಳನ್ನು ಕಾಮಧೇನು ಸಿಟ್ಟಿನಿಂದ ತುಳಿದು ತುಂಡರಿಸಿದ್ದಿದೆಯೇ? ಜಲರಾಶಿಯಲ್ಲಿ ಒಂದಾಗಿ ವಾಸಿಸುವ ಮೀನುಗಳ ಸಂತತಿಯೊಡನೆ ವೈರ ಸಾಧಿಸಲು ಸಮುದ್ರ ಬತ್ತಿ ಬರಿದಾದದ್ದಿದೆಯೆ? ಬೀಸುವ ಗಾಳಿಯಲ್ಲಿ ಹಾರುವ ಪಕ್ಷಿಗಳನ್ನು ಮಾತ್ಸರ್ಯದ ಜಾಲ ದಲ್ಲಿ ಕೆಡಹಿ ಗಾಳಿ ಸ್ತಬ್ಧವಾದದ್ದಿದೆಯೆ? ಕೊಲೆಗೈಯುತ್ತಿರುವ ಕಟುಕನ ಕ್ರೌರ್ಯಕ್ಕೆ ಕೆರಳಿ ಬೆಳಕು ಮಾಯವಾದದ್ದಿದೆಯೆ? ಇಲ್ಲ, ಖಂಡಿತ ಇಲ್ಲ. ಪ್ರಕೃತಿಯಲ್ಲಿ ನಾವು ನೋಡುವುದು ಪರಿಶುದ್ಧ ಪ್ರೀತಿಯ ಪ್ರವಾಹವನ್ನೇ. ಅದೇ ಪ್ರಕೃತಿ ಹೇಳುವ ಪ್ರೀತಿಯ ಪಾಠ; ಮನುಕುಲದ ಶ್ರೇಯಸ್ಸಿಗೆ ನೀಡುವ ಆತ್ಮೀಯ ಬೋಧೆ.</p>
  <p>ಹೌದು, ಮಾನವನೂ ಪರಿಶುದ್ಧ ಹೃದಯವಂತನಾದರೆ ಪ್ರೀತಿಯ ತವರಾಗುತ್ತಾನೆ; ಪ್ರೇಮದ ನಿಧಿಯಾಗುತ್ತಾನೆ; ವಾತ್ಸಲ್ಯದ ಗಣಿಯಾಗುತ್ತಾನೆ. ಆ ಪ್ರೀತಿಯೇ ಸರ್ವತ್ರವೂ, ಸರ್ವಕಾಲಗಳ ಲ್ಲಿಯೂ ಸರ್ವವಿಧದಲ್ಲಿಯೂ, ಅಶಾಂತಿ ಅಸಮಾಧಾನಗಳನ್ನು ಬಡಿದೋಡಿಸುವ ಪರಮಾಸ್ತ್ರ; ದೋಷ ದುರಿತಗಳನ್ನು ನೀಗುವ ಪರಮಮಂತ್ರ; ಅಸೂಯೆ ಅತೃಪ್ತಿಗಳನ್ನು ನಿರ್ನಾಮ ಮಾಡುವ ಪರಮೌಷಧ. ನಾವು ಇನ್ನಾದರೂ ಪ್ರಕೃತಿಯ ಪ್ರೀತಿಯ ಕರೆಗೆ ಓಗೊಟ್ಟು ಪರಿಶುದ್ಧ ಪ್ರೀತಿಯ ಪ್ರತೀಕರಾಗೋಣ; ಸರ್ವತ್ರ ಸುಖ ಶಾಂತಿ ಅಕ್ಷಯವಾಗುವಂತೆ ಯತ್ನಿಸೋಣ.</p>
  <div>ಸರ್ವೇ ಜನಾಃ ಸುಖಿನೋ ಭವಂತು!</div>
  <div>ಅಧ್ಯಾಯ ಐದು</div>
  <div>ಅದ್ಭುತ(ಘಟನೆ)ಗಳು ಸಾರುವ ಸತ್ಯ</div>
  <div>ಮೊದಲು ಜನನವನರಿಯೆ<br/>ಮರಣದ ಹದನ ಕಡೆಯಲಿ ತಿಳಿಯೆ<br/>ಮಧ್ಯದಲಿ ನಾ ನೆರೆನಿಪುಣನೆಂಬುದು ಬಳಿಕ ನಗೆಗೇಡು!</div>
  <div>					–ಕನಕದಾಸ</div>
  <div/>
  <div>ವಿಜ್ಞಾನವು ಕಲಿಯಲು ಬೇಕಾದಷ್ಟು ವಿಚಾರಗಳು ಅತಿಮಾನಸಕ್ಷೇತ್ರದಲ್ಲಿ ಈಗಲೂ ಇವೆ. ಈವರೆಗಿನ ಅದ್ಭುತಗಳನ್ನೆಲ್ಲ ಪರಾಮರ್ಶಿಸಿ ಅವುಗಳ ಒಳಗುಟ್ಟು ಬಯಲು ಮಾಡಲು ವಿಜ್ಞಾನವಿನ್ನೂ ಹೋರಾಡಬೇಕಷ್ಟೆ.</div>
  <div>					–ಜೆ. ಜಿ. ಫುಲ್ಲರ್</div>
  <div/>
  <div>ಮನುಷ್ಯನ ದಬ್ಬಾಳಿಕೆಗೆ ಹೆದರಿ ಸತ್ಯವನ್ನೆಂದಿಗೂ ಅವಮಾನಿಸಬೇಡ.</div>
  <div>					–ರವೀಂದ್ರನಾಥ ಟಾಗೂರ್</div>
  <div/>
  <div>ನಿನಗೆ ಗೊತ್ತಿಲ್ಲದ ವಿಚಾರವನ್ನು ಗೊತ್ತಿಲ್ಲ ಎಂದು ನಮ್ರನಾಗಿ ಒಪ್ಪಿಕೊ. ಅದೇ ನಿನ್ನ ಜ್ಞಾನಕಿಂಡಿಯನ್ನು ತೆರೆಯಬಲ್ಲದು.</div>
  <div>					–ಕನ್ಫ್ಯೂಶಿಯಸ್</div>
  <div/>
  <div>ಸಾವಿನ ಆಚೆಗೆ ಜೀವನವಿದೆ ಎಂಬೀ ವಿಚಾರ ಕೇವಲ ನನ್ನ ನಂಬಿಕೆ ಅಥವಾ ಒಣ ಅಭಿಮತ ಅಲ್ಲ. ಎಳ್ಳಷ್ಟೂ ಸಂಶಯವಿಲ್ಲದೆ ನಾನೀ ಮಾತನ್ನು ಈಗಲೂ ದೃಢೀಕರಿಸುತ್ತೇನೆ.</div>
  <div>					–ಡಾ. ಎಲಿಜಬೆತ್ ಕುಬ್ಲೆರ್ ರೋಸ್</div>
  <div/>
  <div>ಖಿಷಿಶಿಹಿnಷಿಹಿ ಯಿವಿs mೆಷಿಯಿ mಾೂಹಿ tಾ lಹಿವಿೂn sಿಹಿಷಿಶಿವಿllೄ ಶಿn tಯಿಹಿ ವಿೂಹಿವಿ ಾಳಿ ಿವಿೂವಿnಾೂmವಿl ೆಯಿಶಿಷಿಯಿ ಯಿವಿಸಿ nಾt ಲಿಹಿಹಿn sಷಿೂವಿtಷಿಯಿಹಿಸಿ ೄಹಿt.</div>
  <div>
    <span class="en">					–J. G. Fuller</span>
  </div>
  <div/>
  <div>
    <span class="en">. . . . I am convinced that we live in eternity now but like an unborn child we are in deep sleep. Occasionally we have lucid moments when we realise that the world is not what it looks like. When we really wake up we may find eternity dimly spread out in front of us and our past clearly distinguishable behind us.</span>
  </div>
  <div>
    <span class="en">					–Dr. Gustaf Stromberg</span>
  </div>
  <div/>
  <div>
    <span class="en">We are in this world by our actions. Just as we go out with the sum-total of our present actions upon us so do we come into it with the sum-total of our past actions upon us; that which takes us out is the very same thing that brings us in. What brings us in ? Our past deeds. What takes us out ? Our own deeds here and so on and on we go.</span>
  </div>
  <div>
    <span class="en">					–Swami Vivekananda</span>
  </div>
  <div/>
  <div/>
  <div>ವಿಚಿತ್ರವಾದರೂ ನಿಜ !</div>
  <p>ಸಾಮಾನ್ಯ ದೃಷ್ಟಿಗೆ ಅದ್ಭುತ ಎಂದು ಕಾಣುವುದು ಯಥಾರ್ಥವಾಗಿ ಪರಿಶೀಲಿಸಿ ನೋಡಿದಾಗ ಸತ್ಯವೆಂದೇ ಕಾಣುತ್ತದೆ. ಇದು ಜಗತ್ತಿನಾದ್ಯಂತ ನಡೆದು ಬಂದ ಕತೆಯೇ ಆಗಿದೆ. ಹಸುಗೂಸಿಗೆ ಉರಿಯುವ ಬಲ್ಬೊಂದು ಅದ್ಭುತವಾಗಿ ತೋರಬಹುದು; ಓಡುವ ಬಸ್ಸೊಂದು ಅತ್ಯದ್ಭುತವಾಗಿ ಕಾಣಬಹುದು. ಆದರೆ ಪ್ರಾಯಪ್ರಬುದ್ಧನಿಗೆ ವಿದ್ಯುತ್ತಿನಿಂದಾಗಿ ಬಲ್ಬು ಬೆಳಗುತ್ತದೆ; ಡೀಸೆಲ್ ನಿಂದಾಗಿ ಬಸ್ಸು ಓಡುತ್ತದೆ ಎಂದೆಲ್ಲ ತಿಳಿದಿರುವುದರಿಂದ ಅವೆಲ್ಲ ಅದ್ಭುತವೆನಿಸವು. ಅಂದರೆ ‘ಅದ್ಭುತ’ ಒಂದು ಸಾಪೇಕ್ಷ ಭಾವವೆಂದಾಯ್ತು. ಇಂಥ ಅದ್ಭುತಗಳೆಷ್ಟೋ ನಿತ್ಯಸತ್ಯವಾಗಿ ನಮ್ಮ ಬದುಕಿನಲ್ಲಿ ಹಾಸು ಹೊಕ್ಕಾಗಿವೆ.</p>
  <p>ಶ್ರೀರಾಮಕೃಷ್ಣ ಪರಮಹಂಸರೆನ್ನುತ್ತಿದ್ದರು–‘ಕುರಿಯಂತೆ ಕೂಗುವ ಒಬ್ಬಾತನನ್ನು ಜನ ಮುತ್ತಿಹಾಕಿ ಅವನ “ಅದ್ಭುತ” ಸಾಮರ್ಥ್ಯಕ್ಕೆ ತಲೆದೂಗುತ್ತಿದ್ದರಂತೆ. ಆಗ ಒಬ್ಬ ಪ್ರಾಜ್ಞ ಸಾಕ್ಷಾತ್ ಕುರಿಯನ್ನೇ ತಂದು ಕೂಗಿಸಿದನಂತೆ. ಆದರೆ ಜನ ಅದಕ್ಕೆ ಕಿವಿಗೊಡಲಿಲ್ಲ. ಅಂದರೆ ಸತ್ಯವನ್ನು ಕೃತಕತೆಯ ತೆರೆಯ ಮರೆಯಲ್ಲಿ ಜನ ಕಾಣಬಯಸುತ್ತಾರೆಯೆ ಹೊರತು, ಆ ತೆರೆ ಸರಿಸಿ ಸತ್ಯದ ಸಾಕ್ಷಾತ್ಕಾರಕ್ಕೆ ಅಡಿಯಿಡುವುದಿಲ್ಲ.’ ಯಕ್ಷಿಣಿಗಾರನ ಇಂದ್ರಜಾಲಗಳನ್ನು ನೋಡಿದ ಪ್ರೇಕ್ಷಕ ಎಂಥ ‘ಅದ್ಭುತ’ ಎಂದು ಹುಬ್ಬೇರಿಸಬಹುದು. ಆದರೆ ಯಕ್ಷಿಣಿಗಾರನ ಸ್ನೇಹ ಬೆಳೆಸಿ ವಿಚಾರಿಸ ಲಾಗಿ ತಿಳಿಯುತ್ತದೆ ಅವೆಲ್ಲ ‘ಬರೆ ಮ್ಯಾಜಿಕ್–ಕಣ್ಣುಕಟ್ಟುವ ವಿದ್ಯೆ’ ಎಂಬುದಾಗಿ! ಆದರೂ ಇಂದ್ರಜಾಲ ನೋಡಬೇಕೆಂಬ ಹಂಬಲ ಹಿಂಗುವುದಿಲ್ಲ. ಆದರೆ ಆಗ ಮಾತ್ರ ‘ಅದ್ಭುತ’ದ ಪೊರೆ ಕಳಚಿದ್ದು, ಅದು ಸಾಮಾನ್ಯವಾಗಿ ಬಿಡುತ್ತದೆ. ಈ ಬದಲಾವಣೆಗೆ ಕಾರಣ ಇಂದ್ರಜಾಲವಲ್ಲ– ಪ್ರೇಕ್ಷಕನ ದೃಷ್ಟಿ ಎಂಬುದನ್ನು ಗಮನಿಸಿ.</p>
  <p>ಸಾಗರದ ಆಳಕ್ಕಿಳಿದು ಅರಸಿದಾಗ ಮಾತ್ರ ಮುತ್ತುರತ್ನಗಳು ದೊರೆಯುವಂತೆ, ಜನಮನಕ್ಕೆ ‘ಅದ್ಭುತ’ವೆನಿಸುವ ಸಾವು ಬದುಕಿನ ಈ ಘಟನೆಗಳ ಹಿನ್ನೆಲೆಯ ಆಳ ಅಧ್ಯಯನ ಮಾಡಿದಾಗ ಅಲ್ಲಿ ಅಡಗಿರುವ ಸತ್ಯ ಒಡೆದು ಕಾಣುವುದಂತೂ ದಿಟ. ಅದರಿಂದ ನಮ್ಮ ಬದುಕಿನ ಹಿಂದು ಮುಂದಿನ ರೂಪುರೇಖೆಗಳ ಜಾಡೇ ನಮಗೆ ತಿಳಿಯುತ್ತದೆ.</p>
  <div>ಕಾಣುವ ಮತ್ತು ಕಾಣದ ತಥ್ಯಗಳು</div>
  <p>ನಾವು ಮನುಷ್ಯರು ಕೇವಲ ಎಲುಬು ರಕ್ತ ಮಾಂಸ ನರವ್ಯೂಹಗಳ ಮುದ್ದೆಗಳೇ? ದೇಹದಲ್ಲಿ ಇದ್ದುಕೊಂಡು ಸಮಸ್ತ ಚಟುವಟಿಕೆಗಳನ್ನು ನಡೆಯಿಸುವ ದೇಹಕ್ಕಿಂತ ಭಿನ್ನವಾದ ಪ್ರಜ್ಞೆಯನ್ನೊಳ ಗೊಂಡ ಶಕ್ತಿ ಇರುವುದು ದಿಟವೇ? ದೇಹವೆನ್ನುವುದು ಆ ಶಕ್ತಿಯ ಹೊರಕವಚ ಮಾತ್ರವೇ?</p>
  <p>ಸತ್ತವನಿಗೂ ಬದುಕಿರುವವನಿಗೂ ವ್ಯತ್ಯಾಸ ಸ್ಪಷ್ಟವಾಗಿ ಕಾಣಿಸಿದರೂ ಜೀವ-ಜೀವನವನ್ನು ಕುರಿತ ನಮ್ಮ ಅರಿವು ಈ ದಿಸೆಯಲ್ಲಿ ಆಳವೂ ತಲಸ್ಪರ್ಶಿಯೂ ಅಲ್ಲ. ನಾವು ಯಾವುದನ್ನು ‘ಜೀವಂತ’ ಎಂದು ನಿರ್ದೇಶಿಸುತ್ತೇವೊ ಅದು ಕೇವಲ ಭೌತದ್ರವ್ಯಗಳ ಮೊತ್ತವಲ್ಲ. ಸಸ್ಯವೇ ಆಗಲಿ ಪ್ರಾಣಿ ಅಥವಾ ಮನುಷ್ಯನೇ ಆಗಲಿ ಚೇತನ, ಜೀವ, ಅಥವಾ ಪ್ರಾಣ ಇದೆ ಎಂದಾಗ ಅದು ತನ್ನ ವೈಶಿಷ್ಟ್ಯವನ್ನು ಉಳಿಸಿಕೊಂಡು ಪರಿಸರದಿಂದ ವಾಯು ಹಾಗೂ ಆಹಾರವನ್ನು ಸಂಗ್ರಹಿಸಿ ಬೇಕಾದುದನ್ನು ಜೀರ್ಣಿಸಿಕೊಂಡು ಬೇಡವಾದುದನ್ನು ತ್ಯಜಿಸುವ ಸೂಕ್ಷ್ಮ ಕ್ರಿಯೆ ಗಳನ್ನು ನಿರಂತರ ನಡೆಯುವಂತೆ ಮಾಡುವುದನ್ನು ಕಾಣುತ್ತೇವೆ. ಜೀವಂತ ಮನುಷ್ಯಶರೀರದಲ್ಲಿ ನಡೆಯುವ ಅತ್ಯಂತ ಸಂಕೀರ್ಣ ಕ್ರಿಯೆಗಳು ಅಚ್ಚರಿಗೊಳಿಸುವಷ್ಟು ಒಗ್ಗಟ್ಟಿನಿಂದ ಅರ್ಥ ಪೂರ್ಣವಾಗಿ, ಉದ್ದೇಶಪೂರ್ವಕವಾಗಿ ನಡೆಯುತ್ತವೆ. ಉಸಿರಾಟ, ಹೃದಯದ ಬಡಿತ, ರಕ್ತಪರಿ ಚಲನೆ, ಗ್ರಂಥಿಗಳ ಚಟುವಟಿಕೆ, ಜೀರ್ಣಾಂಗಗಳ ಕಾರ್ಯ, ದೇಹಕ್ಕೆ ಬೇಕಾದುದನ್ನು ಅರಗಿಸಿ ಕೊಂಡು ಬೇಡವಾದ ವಸ್ತುಗಳನ್ನು ಹೊರಚೆಲ್ಲುವ ಕಾರ್ಯ, ರಿಪೇರಿ ಕೆಲಸ, ಉಷ್ಣದ ಸ್ಥಿತಿ ಸ್ಥಾಪಕತ್ವ–ಇವು ವ್ಯವಸ್ಥಿತವಾಗಿ ನಿರಂತರ ನಡೆಯುತ್ತವೆ. ಜೀವಂತವಾಗಿದ್ದು ಈಗ ಸತ್ತು ಹೋಗಿದೆ ಎಂದು ಕರೆಯಲ್ಪಡುವ ವಸ್ತುವಿನಲ್ಲಿ ವ್ಯವಸ್ಥಿತವಾಗಿ ನಡೆಯುವ ಈ ಚಟುವಟಿಕೆಗಳಿಗೆ ಕಾರಣವಾದ ಶಕ್ತಿ ಇಲ್ಲ ಅಥವಾ ಕಾಣೆಯಾಗಿದೆ–ಕರೆಂಟ್ ಫೇಲಾದಾಗ ರಭಸವಾಗಿ ವೇಗದಿಂದ ತಿರುಗುತ್ತಿರುವ ಫ್ಯಾನ್ ಸ್ತಬ್ಧವಾದಂತೆ. ಕಾಣೆಯಾದ ಆ ಶಕ್ತಿಯ ಸ್ವರೂಪವೇನು? ಎನ್ನುವುದು ಮುಖ್ಯ ಪ್ರಶ್ನೆ. ಮಿಲಿಯಗಟ್ಟಲೆ ಜೀವಕೋಶಗಳು ತಮ್ಮ ಚಟುವಟಿಕೆಗಳನ್ನು ಆ ಶಕ್ತಿಯು ಶರೀರ ದಲ್ಲಿರುವಾಗ ಅತ್ಯಂತ ದಕ್ಷತೆಯಿಂದ ಪರಮಕರ್ತವ್ಯನಿಷ್ಠೆಯಿಂದ ನೆರವೇರಿಸುತ್ತವೆ. ಆ ಶಕ್ತಿಯ ಅನುಪಸ್ಥಿತಿಯಲ್ಲಿ ಅವು ಸ್ತಬ್ಧ ಮಾತ್ರವಲ್ಲ ದೇಹ ಕೊಳೆಯಲು ತೊಡಗುತ್ತದೆ. ಮನುಷ್ಯನಲ್ಲಿ, ಜೀವಂತವಾಗಿದ್ದಾಗ ಈ ಎಲ್ಲ ಚಟುವಟಿಕೆಗಳು ನಿರಂತರ ನಡೆಯುವುದಷ್ಟೇ ಅಲ್ಲ. ಆತ ಇದನ್ನೆಲ್ಲ ತಿಳಿದುಕೊಳ್ಳಬಲ್ಲ. ಹಿಂದಿನ ಘಟನೆಗಳನ್ನು ನೆನಪಿಸಿಕೊಳ್ಳಬಲ್ಲ. ತನಗೆ ಬೇಕಾದು ದನ್ನು ಆಯ್ಕೆ ಮಾಡಬಲ್ಲ, ಭವಿಷ್ಯದರ್ಶನ ಮಾಡಬಲ್ಲ. ಅನಿವಾರ್ಯವಾದ ತನ್ನ ಮರಣವನ್ನೂ ತಿಳಿದುಕೊಳ್ಳಬಲ್ಲ. ಹೀಗೆ ಪ್ರಜ್ಞೆ, ಪ್ರಾಣ, ಮನಸ್ಸು, ಸೂಕ್ಷ್ಮವಾದ ಇಂದ್ರಿಯಗಳಿಂದ ಕೂಡಿದ ಸ್ವನಿರ್ದೇಶನಾ ಶಕ್ತಿಯ ಜೀವತತ್ತ್ವ ಇಲ್ಲವಾದಾಗ ಸಾವು ಎನ್ನುತ್ತೇವೆ. ಅದು ವ್ಯಕ್ತವಾದಾಗ ಅದನ್ನೇ ಜೀವಂತ ಎನ್ನುತ್ತೇವೆ. ದೇಹಕ್ಕಿಂತ ಭಿನ್ನವಾದುದು ಎನ್ನುವ ಸೂಚನೆ ಸ್ಪಷ್ಟವಾಗಿ ಲಭ್ಯ ವಾದರೂ ಈ ಜೀವತತ್ತ್ವವನ್ನು ವಿಜ್ಞಾನಿಗಳು ಗಮನಕ್ಕೆ ತಂದುಕೊಳ್ಳುವುದಿಲ್ಲ.</p>
  <p>ಎಲುಬು ರಕ್ತಮಾಂಸ ನರವ್ಯೂಹಗಳಿಂದ ಕೂಡಿದ ನಮ್ಮ ಈ ಸ್ಥೂಲ ಶರೀರದಲ್ಲಿ ಅತ್ಯಂತ ಸೂಕ್ಷ್ಮವಾದ ಇನ್ನೊಂದು ಶರೀರವಿದೆ ಎಂಬುದನ್ನು ನಮ್ಮ ದೇಶದಲ್ಲಿ ಪುರಾತನರು ತಿಳಿದು ಕೊಂಡಿದ್ದರು. ಅದನ್ನು ಅವರು ಸೂಕ್ಷ್ಮಶರೀರ ಎಂದು ಕರೆದರು. ಇದಕ್ಕೆ ಲಿಂಗ ಶರೀರ ಎಂಬ ಹೆಸರೂ ಇದೆ. ನಮ್ಮ ಸ್ಥೂಲದೇಹ ಅಳಿದರೂ ಈ ಸೂಕ್ಷ್ಮದೇಹಕ್ಕೆ ನಾಶವಿಲ್ಲ. ನಮ್ಮ ಸ್ಥೂಲ ದೇಹವೆನ್ನುವ ಅತ್ಯಂತ ಸಂಕೀರ್ಣಯಂತ್ರವನ್ನು ಅತ್ಯದ್ಭುತ ರೀತಿಯಲ್ಲಿ ನಡೆಯಿಸುವ ವಿದ್ಯು ಚ್ಛಕ್ತಿಗಿಂತಲೂ ಸೂಕ್ಷ್ಮವಾದ ‘ಕರೆಂಟ್’ನಂಥ ಶಕ್ತಿವಿಶಿಷ್ಟವಾದ ಶರೀರ ಅದು. ಧ್ಯಾನನಿರತರಾದ ಸಿದ್ಧಯೋಗಿಗಳಿಗೆ ಈ ಸೂಕ್ಷ್ಮದೇಹ ಎನ್ನುವುದು ನಂಬಿಕೆ ಅಥವಾ ಕಲ್ಪನೆಯ ವಿಷಯವಾಗಿರ ಲಿಲ್ಲ. ಅದು ಅವರ ಅನುಭವಕ್ಕೆ ಗೋಚರವಾದ ವಿಷಯವಾಗಿತ್ತು. ಶ್ರೀಸಾಮಾನ್ಯನ ಅರಿವಿಗೂ ಇಂಥ ಸಂಗತಿಗಳು ನಿಲುಕದವುಗಳಲ್ಲ. ದೇಹಾತೀತ ಅನುಭವ, ಮೈಮೇಲೆ ಬರುವುದು ಅಥವಾ ಗತಿಸಿದ ವ್ಯಕ್ತಿಯೊಬ್ಬ ಪ್ರೇತವಾಗಿ ಜೀವಂತ ವ್ಯಕ್ತಿಯಲ್ಲಿ ಆವಾಹಿತನಾಗುವಂಥ ಘಟನೆಗಳು ಎಲ್ಲ ದೇಶಗಳಲ್ಲೂ ಅತ್ಯಂತ ಪ್ರಾಚೀನಕಾಲದಲ್ಲೂ ಆಧುನಿಕ ಯುಗದಲ್ಲೂ ನಡೆದಂಥವುಗಳೇ. ಇವುಗಳಲ್ಲಿ ಮೋಸ, ಭ್ರಮೆ, ಮೂಢನಂಬಿಕೆಗಳಿಗೆ ಸಾಕಷ್ಟು ಆಸ್ಪದವಿದ್ದರೂ ಕೆಲವೊಂದು ನಿಜ ವಾದ ಘಟನೆಗಳಿರುವುದು ದಿಟ. ಇವುಗಳ ಮೂಲವನ್ನು ಕುರಿತು ಚಿಂತಿಸಿದಾಗ ಮನುಷ್ಯನ ಜೀವನ ದೇಹಕ್ಕೇ ಸೀಮಿತವಲ್ಲ, ದೇಹಾತೀತವಾದುದು ಏನೋ ಇದೆ ಎಂಬುದು ಖಚಿತವೆನಿಸು ತ್ತದೆ.</p>
  <p>ಮೆದುಳಿಗಿಂತ ಮನಸ್ಸಿಗೆ ಪ್ರತ್ಯೇಕವಾದ ಅಸ್ತಿತ್ವವಿದೆ ಎಂಬುದನ್ನು ಸಾಮಾನ್ಯವಾಗಿ ವಿಜ್ಞಾನ ವೆಂದು ನಾವು ಕರೆಯುವ ಶಾಸ್ತ್ರಗಳು ಒಪ್ಪುತ್ತಿಲ್ಲ. ಇಂಥ ಘಟನೆಗಳನ್ನು ವೈಜ್ಞಾನಿಕವಾಗಿ ಪರಿಶೀಲಿಸಿ ಸತ್ಯವೇನೆಂದು ತಿಳಿಯುವ ಪ್ರಯತ್ನ ವಿಜ್ಞಾನಿಗಳಿಂದಲೇ ನಡೆದಿದೆ. ಈ ಕೆಳಗೆ ನೀಡಲಾದ ಘಟನೆಗಳು ತಜ್ಞರು ವಿಮರ್ಶಾತ್ಮಕ ದೃಷ್ಟಿಕೋನದಿಂದ, ಜಾಗರೂಕತೆಯಿಂದ ಪರಿ ಶೀಲಿಸಿ ಕಂಡುಕೊಂಡ ಸತ್ಯಘಟನೆಗಳು. ಅವುಗಳನ್ನು ಓದಿ ಏಕೆ? ಹೇಗೆ? ಏನು? ಎಂಥದು? ಎಂದು ಪ್ರಶ್ನಿಸಿ.</p>
  <div>ಇವನೊಳಗೆ ಅವನು!</div>
  <p>ಇದು ಹಳೆಯ ಕತೆ ಅಲ್ಲ. ಈಚೆಗೆ ನಡೆದ ಘಟನೆ. ಸಹಸ್ರಾರು ಜನ ತಮ್ಮ ಕಣ್ಣಿನಿಂದ ಕಂಡು, ಆತನಿಂದ ಉಪಕಾರವನ್ನು ಹೊಂದಿದರು. ಅವನೊಬ್ಬ ಮಹಾತ್ಮನೂ ಅಲ್ಲ, ಸಿದ್ಧ ಪುರುಷನೂ ಅಲ್ಲ, ಸಾಧುಸಂನ್ಯಾಸಿಯೂ ಅಲ್ಲ. ಬ್ರೆಜಿಲ್ಲಿನ ಹಳ್ಳಿಯ ಬಡರೈತ. ಅವನು ಮಹಾಸರ್ಜನ್ ಆಗಿ ಪರಿವರ್ತನೆಯಾದ ಘಟನೆ ವಿಚಾರವಂತರಿಗೂ, ವಿಜ್ಞಾನಿಗಳಿಗೂ ಒಂದು ಸಮಸ್ಯೆಯೇ ಆಗಿ ಪರಿಣಮಿಸಿತು. ಅವನು ಯಾವ ವೈದ್ಯಕೀಯ ವ್ಯಾಸಂಗ ಮಾಡಿದವನಲ್ಲ. ಯಾವ ತರಬೇತನ್ನೂ ಪಡೆದವನಲ್ಲ. ಅವನು ಉಪಯೋಗಿಸುತ್ತಿದ್ದ ಶಸ್ತ್ರಚಿಕಿತ್ಸೆಯ ಉಪಕರಣಗಳು ಯಾವ ಆಧುನಿಕ ಯಂತ್ರಾಗಾರದಿಂದಲೂ ಬಂದವಲ್ಲ. ಅಡುಗೆ ಮನೆಯಲ್ಲಿ ತರಕಾರಿಯನ್ನು ಕತ್ತರಿಸುವ ಸಾಮಾನ್ಯ ಚಾಕುವಿನಿಂದಲೇ ಆತ ಅಸಂಖ್ಯ ಆಪರೇಶನ್ನುಗಳನ್ನು ಮಾಡಿದ. ಕಣ್ಣಿನ ಕ್ಯಾಟರಾಕ್ಟ್ ಇರಲಿ ಅಥವಾ ಇತರ ಸಣ್ಣ ದೊಡ್ಡ ನೋವಿನ ಭಾಗಗಳೇ ಇರಲಿ, ರೋಗಿಗಳ ಸ್ಮೃತಿಯನ್ನು ತಪ್ಪಿಸದೆ, ನೋವನ್ನೂ ಉಂಟುಮಾಡದೆ, ಅವರು ಎಚ್ಚರದಿಂದಿರುವಾಗ, ತನ್ನ ಪುಟ್ಟ ಚಾಕು ವಿನಿಂದಲೇ ಚಾಕಚಕ್ಯತೆಯಿಂದ ಶಸ್ತ್ರಚಿಕಿತ್ಸೆಯನ್ನು ನೆರವೇರಿಸುತ್ತಿದ್ದ.</p>
  <p>ಪ್ರತಿದಿನವೂ ಸುಮಾರು ಒಂದು ಸಾವಿರದ ಐನೂರು ಮಂದಿ ಚಿಕಿತ್ಸೆಗಾಗಿ ಅವನನ್ನು ಮುತ್ತುತ್ತಿದ್ದರು. ಅವನು ಆಪರೇಷನ್ ಮಾಡುತ್ತಿದ್ದ ಕೋಣೆ ಚಿಕ್ಕದು. ಅಲ್ಲಿರುವುದು ಒಂದು ಮೇಜು ಮತ್ತು ಕುರ್ಚಿ ಮಾತ್ರ. ಅಲ್ಲಿಗೆ ಬ್ರೆಜಿಲ್ಲಿನ ಎಲ್ಲ ಭಾಗಗಳಿಂದಲೂ ಜನರು ಬರುತ್ತಿ ದ್ದರು–ಈ ಪವಾಡಪುರುಷನಿಂದ ಸಹಾಯ ಪಡೆಯಲು, ರೋಗಮುಕ್ತರಾಗಲು. ಕುರುಡರು ಕಣ್ಣುಗಳನ್ನು ಪಡೆದರು! ಕುಂಟರು ತಮ್ಮ ಊರುಗೋಲನ್ನು ದೂರಕ್ಕೆಸೆದು ಸಹಜವಾಗಿ ನಡೆ ದರು! ತಜ್ಞರಿಂದಲೂ ತಿಳಿಯಲಾಗದ, ದೇಹದೊಳಗಿನ ಹುಣ್ಣುಗಳನ್ನೂ, ಗಡ್ಡೆಗಳನ್ನೂ, ಗ್ರಂಥಿ ಗಳನ್ನೂ ಕ್ಷಣಾರ್ಧದಲ್ಲಿ ತನ್ನ ಚಾಕುವಿನಿಂದ ಹೊರತೆಗೆದು ಬಿಡುತ್ತಿದ್ದ. ಜೊತೆಗೆ ಸರಸರನೆ ಔಷಧ ಸೂಚಿಸಿ ಚೀಟಿಯನ್ನೂ ಬರೆದುಕೊಡುತ್ತಿದ್ದ. ಆತ ಹಳ್ಳಿಯ ಜನರನ್ನು ಮೋಸಗೊಳಿಸುವ ಮಾಂತ್ರಿಕನಾಗಿರಲಿಲ್ಲ. ರಿಯೋಡಿಜೆನಿರೊ ಪ್ರದೇಶದ ಡಾಕ್ಟರರೂ, ಪೌಲೋ ವಿಶ್ವವಿದ್ಯಾಲಯ ಮತ್ತು ಮೆಡಿಕಲ್ ಎಕೆಡಮಿಯ ವೈದ್ಯರುಗಳೂ ಅವನ ಶಸ್ತ್ರಚಿಕಿತ್ಸೆಯ ವಿಧಾನವನ್ನು ಪ್ರತ್ಯಕ್ಷ ವಾಗಿ ಪರಿಶೀಲಿಸಿ ಮೂಕವಿಸ್ಮಿತರಾದರು. ಅವನು ಮಾಡಿದ ಎಲ್ಲ ಶಸ್ತ್ರಚಿಕಿತ್ಸೆಗಳೂ ಯಶಸ್ವಿ ಯಾಗಿರುವುದು ಸತ್ಯ ಎಂದು ಕಂಡುಕೊಂಡರು. ಅಮೇರಿಕದ ಪ್ರಸಿದ್ಧ ಡಾ. ಪುಹಾರಿಚ್ ತಾವೇ ಸ್ವತಃ ಅವನಿಂದ ಶಸ್ತ್ರಚಿಕಿತ್ಸೆಯನ್ನು ಮಾಡಿಸಿಕೊಂಡುದಲ್ಲದೇ, ಫೋಟೋಗಳನ್ನೂ ತೆಗೆದಿರಿಸಿ ಕೊಂಡು ಅವನ ಸಾಮರ್ಥ್ಯಕ್ಕೆ ಸಾಕ್ಷಿಯಾದರು. ಅವನು ಮಾಡಿದ ನೂರಾರು ಶಸ್ತ್ರಚಿಕಿತ್ಸೆಗಳು ಅವರಿಗೆಲ್ಲ ಬಿಡಿಸಲಾಗದ ಒಗಟೇ ಆಗಿತ್ತು.</p>
  <p>ಆತನ ಹೆಸರು ಜಿ. ಅರ್ಹಿಗೊ. ಆತ ಹೆಚ್ಚೇನೂ ಓದುಬರಹ ಬಾರದ ಬಡ ಹಳ್ಳಿಗ. ಆದರೆ ಇತರರ ದುಃಖಸಂಕಟಗಳನ್ನು ಕಂಡು ಮರುಗುವ ಮನಸ್ಸು ಅವನದು. ಅದೊಂದೇ ಅವನ ಸೇವೆಗೆ ಪ್ರೇರಕಶಕ್ತಿ. 1955ನೇ ಇಸವಿಯಿಂದ ಪ್ರಾರಂಭಿಸಿ ಸಾಯುವವರೆಗೂ ಎಂದರೆ 1971ನೇ ಇಸವಿಯವರೆಗೂ, ದಿನವೂ, ತನ್ನ ಈ ಅದ್ಭುತ ಶಸ್ತ್ರಚಿಕಿತ್ಸೆಯ ಕಾಯಕವನ್ನು ಆತ ಬಿಡದೆ ನೆರವೇರಿಸುತ್ತಿದ್ದ ‘ನಜರೇತಿನ ಏಸು ಸ್ವಾಮಿಯ ಆಧ್ಯಾತ್ಮಿಕ ಕೇಂದ್ರ’ ಎಂಬುದು ಅವನ ಚಿಕಿತ್ಸಾಲಯದ ಹೆಸರು. ಪ್ರತಿದಿನ ಬೆಳಿಗ್ಗೆ 6 ಗಂಟೆಗೆ ಆತ ಅಲ್ಲಿರುತ್ತಿದ್ದ. ಆಗಲೇ ಜನ ಅವನ ಚಿಕಿತ್ಸೆಗೆ ಕಾಯುತ್ತಾ ಸಾಲು ಸಾಲಾಗಿ ನಿಂತಿರುತ್ತಿದ್ದರು. ಆತ ಪ್ರಾರ್ಥನೆ ಸಲ್ಲಿಸಿ ಅಣಿಯಾಗುವಾಗ ಹಳ್ಳಿಗಾಡಿನ ವ್ಯಕ್ತಿಯಾಗಿರುತ್ತಿರಲಿಲ್ಲ. ಡಾ. ಫ್ರಿಟ್ಸ್ ಅವರ ಪೂರ್ಣ ವ್ಯಕ್ತಿತ್ವ ಅವನಲ್ಲಿ ಆವಾಹಿತ ವಾಗಿರುತ್ತಿತ್ತು. ಆಗ ಅವನು ಜರ್ಮನ್ ಮಿಶ್ರಿತ ಪೋರ್ಚುಗೀಸ್ ಭಾಷೆಯಲ್ಲಿ ಸಂಭಾಷಣೆ ಮಾಡುತ್ತಿದ್ದ. ಉಳಿದ ವೇಳೆಯಲ್ಲಿ ಜರ್ಮನ್ ಭಾಷೆಯನ್ನು ಸ್ವಲ್ಪವೂ ಅರಿಯದ ಆತ ಆಗ ಆ ಭಾಷೆಯಲ್ಲಿ ನಿರಾತಂಕವಾಗಿ ಮಾತನಾಡುತ್ತಿದ್ದ!</p>
  <p>ಸರಕಾರದಿಂದ ಸ್ವೀಕೃತವಾದ ಯಾವ ವೈದ್ಯಕೀಯ ಪದವಿ ಅಥವಾ ಅನುಮತಿ ಇಲ್ಲದೆ ರೋಗಿ ಗಳಿಗೆ ಔಷಧ ನೀಡುವುದನ್ನು ಕ್ರೈಸ್ತ ಸಂಪ್ರದಾಯದ ಧರ್ಮಗುರುಗಳು, ಅದೊಂದು ಕರಾಳ ಮಾಂತ್ರಿಕತೆ ಇರಬೇಕೆಂದು ಯೋಚಿಸಿ ಅವನನ್ನು ವಿರೋಧಿಸಿದರು. ಅವನು ಜೈಲುವಾಸ ಮಾಡ ಬೇಕಾಯಿತು. ಅನುಮತಿ ಇಲ್ಲದೆ ಜನರಿಗೆ ಶಸ್ತ್ರಚಿಕಿತ್ಸೆ ಮತ್ತು ಔಷಧೋಪಚಾರಗಳನ್ನು ಮಾಡು ವುದಲ್ಲದೆ, ಬೇರಾವ ದೋಷವನ್ನೂ ಅವನಲ್ಲಿ ಕಾಣಲಾಗಲಿಲ್ಲ. ಈ ಕಾರ್ಯಕ್ರಮಗಳನ್ನು ನಿಲ್ಲಿಸುವಂತೆ ಅವನನ್ನು ಕೇಳಿಕೊಂಡರು. ಅವನೇನೋ ಅದಕ್ಕೆ ಸದಾ ಸಿದ್ಧನೇ. ಆದರೆ ಜನರ ಸಂಕಟ ಮತ್ತು ಗೋಳನ್ನು ಕಂಡಾಗ, ಅವನು ಪರವಶನಾಗಿ ತನ್ನನ್ನು ತಾನು ನಿಯಂತ್ರಿಸಿಕೊಳ್ಳ ಲಾರದೆ ಚಿಕಿತ್ಸೆಯನ್ನು ಮಾಡುತ್ತಿದ್ದ. ಪರಿಣಾಮವಾಗಿ ಎರಡನೇ ಬಾರಿ ಜೈಲುವಾಸ ಮಾಡಬೇಕಾ ಯಿತು. ಅವನಿಂದ ಉಪಕಾರವನ್ನು ಪಡೆದ ಸಹಸ್ರಾರು ಜನರು, ತಮ್ಮನ್ನು ರೋಗಮುಕ್ತರನ್ನಾಗಿ ಮಾಡಿದ, ಸಿದ್ಧಹಸ್ತನಾದ, ಅರ್ಹಿಗೋನ ದುಃಸ್ಥಿತಿಗೆ ಕರಗಿ, ಎಂಟು ಲಕ್ಷದ ನಲ್ವತ್ತು ಸಾವಿರ ಡಾಲರುಗಳ ಒಂದು ನಿಧಿಯನ್ನು ಸಂಗ್ರಹಿಸಿ ಜೈಲಿನಲ್ಲಿರುವ ಅವನಿಗೆ ಕಳುಹಿಸಿದರು. ಆದರೆ ಅವನು ಅದನ್ನು ಹಿಂದಿರುಗಿಸಿದ. ರೋಗಿಗಳಿಂದ ಒಂದು ಚಿಕ್ಕಾಸನ್ನೂ ಅವನು ಬಯಸಿದವ ನಲ್ಲ!</p>
  <p>1971ನೇ ಇಸವಿ ಜನವರಿ 11ನೇ ತಾರೀಖು ರಸ್ತೆಯ ಅಪಘಾತವೊಂದರಲ್ಲಿ ಆತ ಅಸು ನೀಗಿದ. ಸಹಸ್ರಸಹಸ್ರ ಸಂಖ್ಯೆಯಲ್ಲಿ ಜನರು ಆತನ ಅಂತಿಮಯಾತ್ರೆಯಲ್ಲಿ ಭಾಗವಹಿಸಿ, ಅಶ್ರುಜಲದಿಂದ ಶ್ರದ್ಧಾರ್ಘ್ಯವನ್ನು ಅರ್ಪಿಸಿದರು. ಅವನನ್ನು ಕುರಿತ, ಎಲ್ಲ ವಿಚಾರಗಳು ಸಚಿತ್ರವಾಗಿ ಅಮೇರಿಕದ ಪ್ರಖ್ಯಾತ ಆಂಗ್ಲ ಮಾಸಪತ್ರಿಕೆ ‘ರೀಡರ್ಸ್ ಡೈಜೆಸ್ಟ್’(ಮೇ 1975)ನ ಪುಸ್ತಕ ವಿಭಾಗದಲ್ಲಿ ಪ್ರಕಟವಾಗಿತ್ತು. ಎಲ್ಲರೂ ಓದಬೇಕಾದ ವಿಚಾರ ಅದು.</p>
  <p>‘ಈ ಅದ್ಭುತ ಶಕ್ತಿಯ ರಹಸ್ಯವೇನು?’ ಎಂದು ಅವನನ್ನೇ ಕೇಳಿದಾಗ, ಆತ ಹೇಳಿದ್ದಿಷ್ಟೆ– ‘ರಾತ್ರಿ ಹೊತ್ತು ವೈದ್ಯಕೀಯ ಉಡುಪನ್ನು ಧರಿಸಿದ ವ್ಯಕ್ತಿಯೊಬ್ಬನು, ಆಗಾಗ ನನಗೆ ಕಾಣಿಸಿ ಕೊಳ್ಳುತ್ತಿದ್ದ. ಆತ ಇತರ ಕೆಲವು ತಜ್ಞ ಡಾಕ್ಟರರೊಂದಿಗೆ ಚರ್ಚಿಸುತ್ತ, ಅಸಾಧ್ಯವೆಂದು ತೋರುವ ರೋಗಗಳನ್ನು ಗುಣಪಡಿಸಲು ಶಸ್ತ್ರಚಿಕಿತ್ಸೆಗೆ ಸಿದ್ಧನಾಗುತ್ತಿದ್ದ. ಕೊನೆಗೆ ಆ ಡಾಕ್ಟರ್ ತಾನು ಯಾರೆಂಬುದನ್ನು ತಿಳಿಸಿದ: “ನನ್ನ ಹೆಸರು ಡಾಕ್ಟರ್ ಫ್ರಿಟ್ಸ್ ಎಂದು. ಎರಡನೇ ಮಹಾಯುದ್ಧದ ಸಮಯ, ಸರ್ಜನ್ ಆಗಿ ಸೇವೆ ಸಲ್ಲಿಸುತ್ತಿರಬೇಕೆನ್ನುವಾಗಲೇ ಮಡಿದ ನನಗೆ, ಸಂಕಟಗ್ರಸ್ತರಾದ ರೋಗಿಗಳ ಸೇವೆ ಮಾಡಬೇಕೆಂಬ ತೀವ್ರ ಹಂಬಲವಿದೆ. ನನಗೆ ದೇಹವಿಲ್ಲದಿದ್ದರೂ ವ್ಯಕ್ತಿತ್ವ, ಸ್ಮೃತಿ, ದಕ್ಷತೆಗಳನ್ನು ನಾನು ಕಳೆದುಕೊಂಡಿಲ್ಲ. ಹಾಗಾಗಿ ನಿನ್ನ ದೇಹದ ಮೂಲಕ ರೋಗಿಗಳಿಗೆ ಶಸ್ತ್ರಚಿಕಿತ್ಸೆ ಮತ್ತು ಔಷಧ ಸೇವನೆಗೆ ನಿರ್ದೇಶನ ನೀಡುವೆ” ಎಂಬುದಾಗಿ.’</p>
  <p>ಡಾ. ಫ್ರಿಟ್ಸ್ನ ವ್ಯಕ್ತಿತ್ವ ಅರ್ಹಿಗೋನಲ್ಲಿ ಆವಾಹಿತವಾದಾಗ, ತಾನು ಯಾರು, ಏನು ಮಾಡು ತ್ತಿದ್ದೇನೆ, ಎಂಬ ಅರಿವು ಅವನಿಗಿರುತ್ತಿರಲಿಲ್ಲ. ನಡೆ ನುಡಿ, ಆಚಾರ ವಿಚಾರಗಳಲ್ಲಿ ಪೂರ್ಣ ರೀತಿಯ ಬದಲಾವಣೆ ಅರ್ಹಿಗೋನಲ್ಲಿ ಆಗ ಕಂಡು ಬರುತ್ತಿತ್ತು!</p>
  <p>ಇದೊಂದು ಕಲ್ಪನೆಯ ಕಗ್ಗವಲ್ಲ, ನಡೆದ ಘಟನೆ. ಸಹಸ್ರಾರು ಜನರು ಪ್ರತ್ಯಕ್ಷ ಕಂಡ ಘಟನೆ, ವಿಜ್ಞಾನಿಗಳನ್ನೂ, ವಿಚಾರವಂತರನ್ನೂ, ಬೆರಗುಗೊಳಿಸಿದ್ದಲ್ಲದೆ, ಚಿಂತನಶೀಲರನ್ನಾಗಿ ಮಾಡಿದ, ಮಾಡುವ ಘಟನೆ. ಮನುಷ್ಯ ದೇಹದ ನಾಶದೊಂದಿಗೆ ಮೃತನ ವ್ಯಕ್ತಿತ್ವ, ಸಾಮರ್ಥ್ಯ, ಸಂಸ್ಕಾರ, ಅಭಿರುಚಿ ಮತ್ತು ದಕ್ಷತೆ–ಇವು ನಾಶವಾಗುವುದಿಲ್ಲವೇ? ಇಂಥ ಘಟನೆಗಳ ಬಗೆಗೆ ತಜ್ಞರ ಅರಿವು, ಅಭಿಪ್ರಾಯಗಳೇನು? ಅವರು ಮಾಡಿದ ಪರಿಶೀಲನೆ ಪರೀಕ್ಷಣೆಗಳೇನು?</p>
  <p>ನಿಜವಾಗಿಯೂ ಸಾವಿನೊಂದಿಗೆ ಎಲ್ಲವೂ ನಾಶವೇ? ಅಥವಾ ಸಾವು ಜೀವನದ ಅಂತ್ಯವಲ್ಲ, ಒಂದು ಮಜಲು ಮಾತ್ರವೇ? ಈ ವಿಚಾರವನ್ನು ಕುರಿತ ನಿಜವಾದ ಮತ್ತು ಸ್ಪಷ್ಟವಾದ ತಿಳಿವು ನಮ್ಮ ಬದುಕಿನ ದಿಕ್ಕನ್ನೇ ಬದಲಿಸೀತಲ್ಲವೆ?</p>
  <div>ಸಾವಿನ ಆಚೆಗೆ ಏನು?</div>
  <p>ಅತ್ಯಂತ ಪ್ರಾಚೀನ ಕಾಲದಿಂದಲೂ, ಸಾವು ಸಾಧಾರಣ ಮನುಷ್ಯನನ್ನು ಚಿಂತೆಗೀಡುಮಾಡಿ ದಂತೆ, ಚಿಂತನಶೀಲನನ್ನಾಗಿಯೂ ಮಾಡಿದೆ. ಹುಟ್ಟು ಸಾವುಗಳ ರಹಸ್ಯ ತಿಳಿಯುವ ಯತ್ನ, ಅನಾದಿಕಾಲದಿಂದಲೂ ಇದೆ. ಸಾಯುವ ಕಾಲದ ಅನುಭವಗಳೇನಿರಬಹುದು? ಸಾಯುವ ಕ್ಷಣ ಜೀವಿಯ ಸ್ಥಿತಿ ಹೇಗಿರಬಹುದು? ಪ್ರತಿಯೊಬ್ಬರ ಪಾಲಿಗೂ ಸಾವು ಅಪಾರ ದುಃಖ, ಸಂಕಟಗಳನ್ನು ತರುವುದೇ? ‘ದೇಹಧಾರಿಯಾದ ವ್ಯಕ್ತಿ’ ಎನ್ನುವ ಭಾರತೀಯರ ಮಾತಿನಲ್ಲಿ ದೇಹವನ್ನು ಧರಿಸಿದ, ದೇಹಕ್ಕೆ ಅತೀತವಾದ ಅಥವಾ ಬೇರೆಯೇ ಆದ, ಸಾವಿಲ್ಲದ ಚೈತನ್ಯ, ಶಕ್ತಿ ಎನಿಸಿದ ಜೀವಾತ್ಮ ಎಂಬ ಅರಿವು ನಮಗಾಗುವುದು. ಇದು ನಿಜವೆ? ‘ಸತ್ತು ಹೋದ’ ಎನ್ನುವ ಮಾತಿನಲ್ಲಿ ‘ಎಲ್ಲಿಗೆ ಹೋದ?’ ಎನ್ನುವ ಪ್ರಶ್ನೆಯೂ ಅಡಕವಾಗಿದೆ. ‘ಅವನ ಪ್ರಾಣಪಕ್ಷಿಯು ದೇಹ ಪಂಜರದಿಂದ ಬಿಡುಗಡೆ ಹೊಂದಿತು’ ಎನ್ನುವಂಥ ಮಾತುಗಳೆಲ್ಲ, ನಮಗೂ ದೇಹಕ್ಕೂ ಇರುವ ಸಂಬಂಧವು, ನಾವು ವಾಸಿಸುವ ಮನೆಗೂ ಅಥವಾ ಧರಿಸುವ ಬಟ್ಟೆಗೂ ಇರುವ ಸಂಬಂಧದಂತೆ ಎನ್ನುವುದನ್ನು ಸೂಚಿಸುತ್ತದೆಯಲ್ಲವೆ? ಅದನ್ನೇ ಶ್ರೀರಾಮಕೃಷ್ಣರೆಂದಿದ್ದರು–‘ಸಾವೆಂದರೆ ಒರೆಯಿಂದ ಖಡ್ಗ ತೆಗೆದಂತೆ, ಹೊರಗಡೆಯ ಚೀಲವನ್ನು ಬಿಟ್ಟು ಒಳಗಡೆಯ ಜೀವಾತ್ಮ ಹೊರಟು ಹೋಗುವುದೇ ಆಗಿದೆ.’ ಹಾಗೆ ಹೊರಟುಹೋದ ಮೇಲೇನಾಗುತ್ತದೆ?</p>
  <p>ಮರಣಾನಂತರದ ಜೀವನ, ಜನ್ಮಾಂತರ ಮತ್ತು ಕರ್ಮವಾದ–ಇವುಗಳ ಅಡಿಪಾಯದ ಮೇಲೆ ಹಿಂದೂ, ಬೌದ್ಧ ಹಾಗೂ ಜೈನ ಧರ್ಮಗಳು ತಮ್ಮ ಸೌಧಗಳನ್ನು ಕಟ್ಟಿವೆ. ಪಶ್ಚಿಮದೇಶದ ಧರ್ಮಗಳಲ್ಲಿ–ಕರ್ಮ, ಜನ್ಮಾಂತರವಾದಗಳನ್ನವು ಒಪ್ಪದಿದ್ದರೂ–ಮರಣಾನಂತರ ಜೀವಾ ತ್ಮನು ಸ್ವರ್ಗ ಅಥವಾ ನರಕದಲ್ಲಿ ವಾಸಮಾಡುತ್ತಾನೆ ಎಂಬ ಕಲ್ಪನೆಗಳಿವೆ. ಭಾರತೀಯ ತತ್ತ್ವಶಾಸ್ತ್ರದ ಆಧಾರಸ್ತಂಭಗಳಾದ ಕರ್ಮವಾದ ಮತ್ತು ಜನ್ಮಾಂತರ ಸಿದ್ಧಾಂತಗಳ ಬುಡ ನಿಜವಾಗಿಯೂ ಭದ್ರವಾಗಿದೆಯೇ? ಅದು ಒಂದು ಪುರಾತನ ನಂಬಿಕೆ ಮಾತ್ರವೇ? ಅದು ಸಾರ್ವತ್ರಿಕ ಹಾಗೂ ಸಾರ್ವಕಾಲೀಕವಾದ ಒಂದು ಸೂಕ್ಷ್ಮ ನಿಯಮ ಎಂಬ ಅರಿವು, ಯಥಾರ್ಥ ಆಧುನಿಕ ಅನ್ವೇಷಣೆಗಳಿಂದ ಸಾಬೀತಾಗಬಹುದೆ? ಹಾಗೆಂದಾದರೆ ಗುರುತ್ವಾಕರ್ಷಣ ನಿಯಮವು ಸರ್ವಜನಗ್ರಾಹಿಯಾದಂತೆ, ಸಕಲ ಧರ್ಮಗಳಲ್ಲೂ ಮೂಲಭೂತ ಸಾಮ್ಯವು ಕಂಡುಬಂದು, ಒಂದು ನಿಜವಾದ ಸೌಹಾರ್ದಭಾವನೆ ಮೂಡುವ ಸಂಭವವಿದೆಯೆ? ಈ ಪ್ರಶ್ನೆಗಳಿಗೆ ಉತ್ತರ ವನ್ನು ಈ ಅಧ್ಯಾಯದಲ್ಲಿ ಕೊಡಲು ಯತ್ನಿಸಲಾಗಿದೆ.</p>
  <p>ಕೆಲವು ವರ್ಷಗಳಿಂದೀಚೆಗೆ ಮನೋವಿಜ್ಞಾನಿಗಳೂ, ಮನೋರೋಗ ತಜ್ಞರೂ, ಅತೀಂದ್ರಿಯ ಅನುಭವಗಳ ಬಗೆಗೆ ಅಮೇರಿಕ ಮತ್ತು ರಷ್ಯಾ ದೇಶಗಳಲ್ಲಿ ಸಾಕಷ್ಟು ಸಂಶೋಧನೆಗಳನ್ನು ಕೈಗೊಂಡಿದ್ದಾರೆ. ಇಂಥ ತಜ್ಞರುಗಳಲ್ಲಿ ಅಂತಾರಾಷ್ಟ್ರೀಯ ಖ್ಯಾತಿಯ ಮನೋರೋಗ ಚಿಕಿತ್ಸಕ ಳಾದ ಅಮೇರಿಕದ ಡಾ. ಎಲಿಜಬೆತ್ ಕುಬ್ಲೇರ್ ರೋಸ್ ಅವರದು ದೊಡ್ಡ ಹೆಸರು. ಸಾವಿನ ಅಂಚಿನಲ್ಲಿರುವ ರೋಗಿಗಳನ್ನು ಕುರಿತ ಡಾಕ್ಟರುಗಳ, ಶುಶ್ರೂಷೆಯನ್ನು ಮಾಡುವವರ, ರೋಗಿ ಗಳ ಸಂಬಂಧಿಗಳ ದೃಷ್ಟಿಕೋನವನ್ನೇ ಬದಲಿಸುವ ಕ್ರಾಂತಿಯನ್ನು ಸ್ವಿಸ್ ದೇಶದ ಈ ಮಹಿಳಾ ವೈದ್ಯೆ ಮಾಡಿದ್ದಾರೆ ಎಂದರೆ ತಪ್ಪಿಲ್ಲ. ಸುಮಾರು ಹತ್ತು ವರ್ಷಗಳಿಂದ ಅವರು ಈ ವಿಚಾರವಾಗಿ ಸಂಶೋಧನೆಗಳನ್ನು ನಡೆಯಿಸಿ, ಹಲವಾರು ಗ್ರಂಥಗಳನ್ನು ಪ್ರಕಟಿಸಿದ್ದಾರೆ. ಅವರು ನೂರಾರು ಆಸ್ಪತ್ರೆಗಳಲ್ಲಿ ನಾನಾ ತೆರನಾದ ರೋಗಗಳಿಂದ ನರಳುವ, ಸಾವನ್ನು ಸಮೀಪಿಸಿದ, ಸಹಸ್ರಾರು ರೋಗಿಗಳನ್ನು ಭೇಟಿ ಮಾಡಿ, ಸಾವನ್ನಪ್ಪುವ ಮೊದಲಿನ ಅವರ ಮಾನಸಿಕ ಸ್ಥಿತಿಗತಿಗಳನ್ನು ಅಧ್ಯಯನ ಮಾಡಿದ್ದಾರೆ. ಸುಮಾರು ಇಪ್ಪತ್ತೈದು ವರ್ಷಗಳಿಂದ ಡಾಕ್ಟರ್ ಆಗಿ ಕೆಲಸ ಮಾಡು ತ್ತಿರುವ ಅವರು ರೋಗಿಗಳು ಸಾವನ್ನು ಸಮೀಪಿಸಿದಾಗ ಮಾಡುವ ವಿಭಿನ್ನ ವರ್ತನೆಗಳಲ್ಲಿ ಆಸಕ್ತರಾದರು. ಕೆಲವು ರೋಗಿಗಳು ಆರ್ತನಾದ ಮಾಡುತ್ತ ಸತ್ತರೆ, ಕೆಲವರು ಸಾಯುವಾಗ ಅಪೂರ್ವ ಆನಂದ, ಶಾಂತಿಗಳನ್ನು ವ್ಯಕ್ತಪಡಿಸುತ್ತಿದ್ದರು. ಇನ್ನು ಕೆಲವರು, ಯಾವುದೋ ಅವ್ಯಕ್ತ ವ್ಯಕ್ತಿಗಳೊಂದಿಗೆ ಮಾತುಕತೆಯಾಡಿ ಸಂತಸದಿಂದ ಇತರ ರೋಗಿಗಳಿಗೆ ಅಥವಾ ಬಂಧುಗಳಿಗೆ ತಮ್ಮ ಲೋಕಾಂತರ ಪಯಣ ಯಾವ ದಿನ ಎಂಬ ವಿಚಾರ ತಿಳಿಸುತ್ತಿದ್ದರು. ಔಷಧ ಸೇವನೆಯ ವೈಪರೀತ್ಯದಿಂದ, ಭ್ರಮಾತ್ಮಕ ಕಲ್ಪನೆಗಳಿಂದ ಬಳಲುತ್ತಿರಬಹುದೆಂದು ಮೊದಲು ಅವರು ಯೋಚಿಸಿದರೂ, ಯಾವ ಔಷಧವನ್ನೂ ಸೇವಿಸದಿದ್ದ ರೋಗಿಗಳಲ್ಲೂ ಇಂಥ ವರ್ತನೆಗಳು ಕಂಡು ಬರುತ್ತಿದ್ದವು. ಕೆಲವು ರೋಗಿಗಳ ವರ್ತನೆಯಂತೂ ತೀರ ಆಶ್ಚರ್ಯಕರವೂ, ಸಾವಿನ ಆಚೆಗೆ ಏನು ಎಂಬುದನ್ನು ಸೂಚಿಸುವಂತೆಯೂ ಇತ್ತು.</p>
  <p>ಆಳ ಅನುಭವವಿರುವ ಮನೋರೋಗತಜ್ಞೆಯಾದ ಇವರು ಅಮೇರಿಕದ ಕಾಲೇಜಿನ ವಿದ್ಯಾರ್ಥಿ ಗಳನ್ನುದ್ದೇಶಿಸಿ ಭಾಷಣ ಮಾಡುತ್ತಿರುವಾಗ, ತಮ್ಮ ತಿಳಿವಳಿಕೆಯನ್ನು ನಿರ್ಭೀತಿಯಿಂದ ಸಾರಿ ವಿದ್ಯಾರ್ಥಿಗಳ, ತಜ್ಞರ ಮತ್ತು ಪತ್ರಿಕೆಗಳವರ ನಾನಾ ತೆರನಾದ ಪ್ರತಿಕ್ರಿಯೆಗಳ ಕೋಲಾಹಕ್ಕೆ ಕಾರಣರಾದರು. ಸಭೆಯಲ್ಲಿ ತಮ್ಮ ಆಂತರಿಕ ಅರಿವನ್ನು ವ್ಯಕ್ತಗೊಳಿಸಲು ಸಂಕಲ್ಪಿಸಿರದಿದ್ದರೂ ಮಾತೆಯೊಬ್ಬಳ ಮನಕರಗುವ ಪ್ರಶ್ನೆಗುತ್ತರವಾಗಿ ಈ ಮಾತನ್ನು ಹೇಳಿಯೇಬಿಟ್ಟರು: “ಇದು ನನ್ನ ನಂಬಿಕೆ ಅಥವಾ ಅಭಿಪ್ರಾಯವಾದ ಮಾತಲ್ಲ. ಸ್ವಲ್ಪವೂ ಸಂಶಯವಿಲ್ಲದೇ ತಿಳಿದುಕೊಂಡಿದ್ದೇನೆ –ಸಾವಿನ ಆಚೆಗೆ ಜೀವನವಿದೆ” ಎಂದು.*</p>
  <p>ಈ ಹೇಳಿಕೆಯು ಉಂಟುಮಾಡಿದ ಕೋಲಾಹಲ ಕಳೆದ ಬಳಿಕ ಕೆನ್ನೆತ್ ವುಡ್ವಡ್R ಎಂಬು ವರು ಖುದ್ದಾಗಿ ಡಾ. ಕುಬ್ಲೇರ್ ರೋಸ್ ಅವರನ್ನು ಭೆಟ್ಟಿಯಾಗಿ, ಅವರಿಂದ ಈ ಬಗ್ಗೆ ಇನ್ನೂ ಹೆಚ್ಚಿನ ವಿವರಗಳನ್ನು ತಿಳಿಯಲು ಅಪೇಕ್ಷಿಸಿದರು. ಆಗ ತಮ್ಮ ಗ್ರಂಥಗಳಲ್ಲಿ ಇದುವರೆಗೂ ಪ್ರಕಟವಾಗದ ಅರ್ಥಪೂರ್ಣ ಘಟನೆಯೊಂದನ್ನು ಅವರು ವುಡ್ವರ್ಡಿಗೆ ತಿಳಿಸಿದರಂತೆ. ಅದೇ ಇಲ್ಲಿದೆ–</p>
  <div>ಸತ್ತು ಬದುಕಿದಳು!</div>
  <p>ಇದು ಅಮೇರಿಕದ ಇಂಡಿಯಾನಾ ಆಸ್ಪತ್ರೆಯಲ್ಲಿ ನಡೆದ ಘಟನೆ. ನಲ್ವತ್ತು ವರ್ಷ ವಯಸ್ಸಿನ ಹೆಂಗಸೊಬ್ಬಳು ಯಕೃತ್ ಸಂಬಂಧವಾದ ಕಾಯಿಲೆಯಿಂದ ಹಲವು ಬಾರಿ ಸಾವನ್ನು ಸಮೀಪಿಸಿ ದ್ದಳೂ ಬದುಕಿ ಉಳಿದಿದ್ದಳು. ಒಮ್ಮೆ ಆ ರೋಗ ಬಹಳಷ್ಟು ಉಲ್ಬಣಗೊಂಡು, ತುರ್ತು ಚಿಕಿತ್ಸೆ ಗಾಗಿ ಆಸ್ಪತ್ರೆಗೆ ಸೇರಿಸಿದರು. ಒಂದು ಮಧ್ಯಾಹ್ನ ಆಕೆ ಮೇಲುಸಿರು ಬಿಡುತ್ತ ಸಾವಿನೊಡನೆ ಸೆಣಸು ತ್ತಿದ್ದುದನ್ನು ಕಂಡ ಆಸ್ಪತ್ರೆಯ ದಾದಿಯೊಬ್ಬಳು, ಡಾಕ್ಟರುಗಳನ್ನು ಕರೆತರಲು ಹೊರಗೆ ಧಾವಿಸಿ ದರು. ಆ ಹೊತ್ತಿನಲ್ಲೇ ಆ ರೋಗಿಗೆ ಒಂದು ಅಪೂರ್ವವಾದ ಅನುಭವವಾಯಿತು. ಆಕೆ ದೇಹದ ಹೊರಗೆ ಬಂದು ಆ ಕೋಣೆಯ ಮೇಲ್ಭಾಗದಲ್ಲಿ, ಆಕಾಶದಲ್ಲಿ ಮೋಡವು ತೇಲುವಂತೆ ತೇಲುತ್ತ ಮಂಚದಲ್ಲಿ ಮಲಗಿದ್ದ ತನ್ನ ಶರೀರವನ್ನೇ ಕಂಡಳು! ತನ್ನ ಮುಖ ಎಷ್ಟೊಂದು ಬಾಡಿ ಸೊರಗಿದೆ ಎಂಬುದೂ ಅವಳಿಗೆ ಆಗ ಗೋಚರಿಸಿತು. ಅದೇ ಹೊತ್ತಿನಲ್ಲಿ ಆಕೆಗೆ ಒಂದು ತೆರನಾದ ಅಪೂರ್ವ ಶಾಂತಿ ಮತ್ತು ಬಂಧಮುಕ್ತಭಾವನೆಯ ಅರಿವೂ ಆಯಿತು. ಈ ಘಟನೆಯ ಇನ್ನೂ ಆಶ್ಚರ್ಯದ ಅಂಶವೆಂದರೆ ದೇಹದಿಂದ ಹೊರಗೆ, ಕೋಣೆಯ ಮೇಲ್ಭಾಗದಲ್ಲಿ ತೇಲುತ್ತಿದ್ದ ಆಕೆ, ಅಲ್ಲಿ ಗುಂಪುಗೂಡಿಕೊಂಡು ತನ್ನ ಶರೀರದಲ್ಲಿ ಪುನಃ ಪ್ರಾಣಪ್ರತಿಷ್ಠೆ ಮಾಡಲು ಹೆಣಗುತ್ತಿದ್ದ ಡಾಕ್ಟರು ಗಳ ಚಟುವಟಿಕೆಗಳನ್ನೂ ಚೆನ್ನಾಗಿ ವೀಕ್ಷಿಸಬಲ್ಲವಳಾಗಿದ್ದಳು! ಅವರೆಲ್ಲಾ ಆಗಾಗ ಆಡುತ್ತಿದ್ದ ಮಾತುಗಳೂ ಅವಳಿಗೆ ಸರಿಯಾಗಿ ಕೇಳಿಸುತ್ತಿದ್ದುವು. ಆ ವೈದ್ಯರ ಗುಂಪಿನಲ್ಲಿದ್ದ ಒಬ್ಬಾತ ಹಾಸ್ಯದ ಚಟಾಕಿಯನ್ನು ಹಾರಿಸಿ, ಗಂಭೀರವಾದ ವಾತಾವರಣವನ್ನು ಸ್ವಲ್ಪ ಲಘುವಾಗಿ ಮಾಡಲು ಯತ್ನಿ ಸಿದ್ದ. ಅವನಾಡಿದ ಹಾಸ್ಯದ ಮಾತನ್ನೂ ಅವಳು ಕೇಳಿಸಿಕೊಂಡಿದ್ದಳು. ಆ ವೈದ್ಯರನ್ನು ಸಂಬೋ ಧಿಸಿ ಅಷ್ಟೊಂದು ಶ್ರಮಿಸಬೇಡಿ, ಎಲ್ಲವೂ ಸರಿಯಾಗಿದೆ ಎಂದು ಹೇಳಲು ಯತ್ನಿಸಿದಳು. ಆದರೆ ಅವಳ ಶ್ವಾಸೋಚ್ಛ್ವಾಸಕ್ರಿಯೆ, ನಾಡಿಬಡಿತ ನಿಂತಿದ್ದವು, ರಕ್ತದ ಒತ್ತಡವಿರಲಿಲ್ಲ, ಮೆದುಳಿನ ಅಲೆಗಳ ಕ್ರಿಯೆಯೂ ನಿಂತಿತ್ತು. ಅಲ್ಲಿ ಸೇರಿದ್ದ ವೈದ್ಯರೆಲ್ಲ ಆಕೆ ಸತ್ತಿದ್ದಾಳೆ ಎಂದು ಹೇಳಿಕೆಯನ್ನಿ ತ್ತರು. ಆಶ್ಚರ್ಯದ ಸಂಗತಿ ಎಂದರೆ ಸುಮಾರು ಮೂರು ಗಂಟೆಗಳ ಬಳಿಕ ಅವಳು ತನ್ನ ದೇಹಕ್ಕೆ ಹಿಂದಿರುಗಿದಳು! ಮಿದುಳಿಗೆ ಯಾವ ತರದ ಆಘಾತ, ತೊಂದರೆಗಳು ಆಗದೆ, ಆಕೆ ಮತ್ತೆ ಹದಿನೆಂಟು ತಿಂಗಳುಗಳ ಕಾಲ ಬದುಕಿದ್ದಳು.</p>
  <p>ತಾವು ಆಕೆಯಿಂದ ಕೇಳಿ ಪರಿಶೀಲಿಸಿದ ಈ ಘಟನೆಯನ್ನು ಡಾ. ರೋಸ್–ವೈದ್ಯರು, ದಾದಿ ಯರು, ವೈದ್ಯಕೀಯ ಮತ್ತು ಮನೋವಿಜ್ಞಾನದ ವಿದ್ಯಾರ್ಥಿಗಳು, ಪಾದ್ರಿಗಳು–ಇವರೆಲ್ಲರಿಗೆ ವಿವರವಾಗಿ ತಿಳಿಸಿದರು. ತಾನು ಅದೊಂದು ‘ಮತಿಭ್ರಮೆ ಎಂದು ಒಪ್ಪಲು ಸಿದ್ದಳಿಲ್ಲ’ ಎಂದಾಗ, ಅವರೆಲ್ಲರೂ ರೋಷಾವೇಶದಿಂದ ಕೂಗಾಡಿದರು. ‘ದೇಹದಲ್ಲಿ ಪ್ರಜ್ಞೆಯು ಪುನಃ ಮೂಡಿದಾಗ ಅವಳು ಹೇಳಿದ ವಿಚಾರಗಳೆಲ್ಲ ಸತ್ಯವಾಗಿರುವಾಗ, ಅದನ್ನು “ಮತಿಭ್ರಮೆ” ಎಂಬ ವಿಭಾಗಕ್ಕೆ ಹೇಗೆ ಸೇರಿಸಲಿ? ಆ ಅದ್ಭುತ ಘಟನೆಯ ನೈಜಸ್ವರೂಪವನ್ನು ಮರೆಮಾಚಲು ನಾನು ಇಚ್ಛಿಸುವು ದಿಲ್ಲ’ ಎಂದರು ರೋಸ್. ಇಂಥ ನೂರಾರು ಘಟನೆಗಳನ್ನು ಅಧ್ಯಯನ ಮಾಡಿದ ಕುಬ್ಲೇರ್ ರೋಸ್ ‘ತಾನು ಮತಾಂಧಳಲ್ಲದ ಧಾರ್ಮಿಕಳಾಗಿದ್ದೇನೆ’ ಎನ್ನುತ್ತಾರೆ. ಈ ಕ್ಷೇತ್ರದಲ್ಲಿ ಹಲ ವಾರು ಡಾಕ್ಟರರೂ, ಆಸಕ್ತರೂ ತಮ್ಮ ಅನುಭವಗಳನ್ನು ಸಂಗ್ರಹಿಸಿ ಪ್ರಕಟಿಸುತ್ತಲೇ ಇದ್ದಾರೆ.್ಣಋಸ್ಖಿಚಿ¯1<span class="en"/></p>
  <p>ಇಲ್ಲಿ ಒಂದು ಮಾತನ್ನು ಮರೆಯಬಾರದು. ಅತೀಂದ್ರಿಯಾನುಭವ ಅಥವಾ ದೇಹಾತೀತ ಅನುಭವಗಳನ್ನು ಪಡೆದ, ಎಲ್ಲ ರೋಗಿಗಳಲ್ಲೂ ಕಂಡು ಬಂದ ಒಂದು ಪ್ರಮುಖ ಬದಲಾವಣೆ ಇದು: ಸಾವನ್ನು ಎದುರಿಸುವುದರಲ್ಲಿ ಅವರ ಮಾನಸಿಕ ಸ್ಥೈರ್ಯ ಮತ್ತು ಉತ್ಸಾಹ. ಎರಡನೇ ಬಾರಿ ಮರಣವನ್ನು ಸಂಧಿಸಲು ಅವರಲ್ಲಿ ಕಂಡು ಬಂದ ತವಕ ಮತ್ತು ಧೈರ್ಯ<span class="en">!<F255P255M^>2®MDNM¯</span></p>
  <div>ದೇಹ ಇಲ್ಲಿ, ದೇಹಿ ಅಲ್ಲಿ!</div>
  <p>ನಿಜವಾದ ದೇಹಾತೀತ ಅನುಭವವನ್ನೂ, ಭ್ರಾಂತಿದರ್ಶನ ಅಥವಾ ಹೆಚ್ಚೆಂದರೆ ಒಂದು ಸ್ಪಷ್ಟ ವಾಗಿರಬಹುದಾದ ಸ್ವಪ್ನ ಸೃಷ್ಟಿ ಎಂದು ಹೆಸರಿಸಲು ಯತ್ನಿಸುವವರಿಲ್ಲದಿಲ್ಲ. ಮನೋವಿಜ್ಞಾನಿ ಗಳೂ, ಇತರ ಕೆಲವು ಬುದ್ಧಿಜೀವಿಗಳೆನಿಸಿಕೊಂಡವರೂ ಅತೀಂದ್ರಿಯ ಘಟನೆಗಳ ಬಗ್ಗೆ ಮೇಲಿ ನಂತೆ ವಿವರಣೆಯನ್ನು ಹಲವು ವರ್ಷಗಳಿಂದ ಕೊಡುತ್ತ ಬಂದಿದ್ದಾರೆ. ಇಂಥ ಅನುಭವಗಳನ್ನು ಒಂದು ತೆರನಾದ ಬುದ್ಧಿಭ್ರಮಣೆಯಾದ ವ್ಯಕ್ತಿಗಳೇ ಪಡೆಯಲು ಸಾಧ್ಯ ಎಂಬ ಭಾವನೆಯೂ ಇತ್ತು. ಆದರೆ ಇಂದು ಮನೋವಿಜ್ಞಾನಿಗಳಲ್ಲಿ ಕೆಲವರಾದರೂ ಈ ಭಾವನೆ ತಪ್ಪು ಎಂಬುದನ್ನು ಕಂಡುಕೊಂಡಿದ್ದಾರೆ–ಕಂಡುಕೊಳ್ಳುತ್ತಿದ್ದಾರೆ. ಅಮೇರಿಕದ ಟ್ರಾನ್ಸ್ಪರ್ಸನಲ್ ಸೈಕಾಲಜಿ ವಿಭಾಗದ ಅನ್ವೇಷಣಾತಜ್ಞರು ತಮ್ಮ ಪತ್ರಿಕೆಯಲ್ಲಿ ಈ ಬಗ್ಗೆ ಸಾಕಷ್ಟು ಮಾಹಿತಿಗಳನ್ನು ನೀಡಿ ದ್ದಾರೆ.</p>
  <p>ಮನುಷ್ಯನ ಮನಸ್ಸು ಮಿದುಳಿಗಿಂತ ಭಿನ್ನವಾದುದು ಎಂದು ಯೋಚಿಸುವ ಕಾಲ ಬಂದಿದೆ ಎನ್ನುತ್ತಾರವರು. ಮನಸ್ಸಿನ ನಿಯಂತ್ರಣದಿಂದ ನರಮಂಡಲ ಮತ್ತು ದೈಹಿಕ ಚಟುವಟಿಕೆಗಳನ್ನು ನಿಯಂತ್ರಿಸಬಹುದೆಂಬುದು ಅವರು ಒಪ್ಪಿಕೊಳ್ಳುವ ಇನ್ನೊಂದು ವಿಚಾರ. ನಾವು ಯಾವುದನ್ನು ಜೀವತತ್ತ್ವ ಅಥವಾ ಜೀವಾತ್ಮ ಎಂದು ಕರೆಯುತ್ತೇವೋ, ಅದೊಂದು ನಿರ್ದಿಷ್ಟವಾದ ಶಕ್ತಿ ಮಾತ್ರವಲ್ಲ, ದೇಹದ ನಾಶದೊಂದಿಗೆ ನಾಶವಾಗದ, ‘ಆತ್ಮ’ ಎಂದು ಹಿಂದಿನ ಕಾಲದ ಜನ ಕರೆಯುತ್ತಲಿದ್ದ ತಥ್ಯ ಎಂದು ತಿಳಿಯುವ ಕಾಲ ದೂರವಿಲ್ಲ ಎಂಬುದೂ ಅವರ ಅಭಿಪ್ರಾಯ.</p>
  <p>ನ್ಹಾಸಾದಲ್ಲಿರುವ ಟೋಪೇಕಾದ ವೆಟರನ್ಸ್ ಆಸ್ಪತ್ರೆಯ ಸೈಕಿಯಾಟ್ರಿ ವಿಭಾಗದ ಮುಖ್ಯಸ್ಥ ರಾದ ಸ್ಟೂಆಟ್R ಟ್ವೆಮ್ಲೋರ ಅಭಿಪ್ರಾಯವಿದು: ‘ವಿಜ್ಞಾನಿಗಳು ಈ ದೇಹಾತೀತ ಅನುಭವವನ್ನು ಸ್ವತಃ ತಾವೇ ಪಡೆಯಬೇಕು.’ ಇದನ್ನು ಪ್ರಯೋಗಶಾಲೆಯಲ್ಲಿ, ಔಷಧಸೇವನೆ, ಸುಪ್ತಿಸೂಚನೆ, ವಿದ್ಯುತ್ ತರಂಗದ ಮೂಲಕ ಮಿದುಳಿನ ಉತ್ತೇಜನ–ಈ ವಿಧಾನಗಳಿಂದ ಪಡೆಯಬಹುದೆಂದು ಟ್ವೆಮ್ಲೋ ತಮ್ಮ ಅನೇಕ ಪ್ರಯೋಗಗಳಿಂದ ದೃಢಪಡಿಸಿಕೊಂಡು, ಆ ಅನುಭವಗಳ ಆಧಾರ ದಿಂದ ಹೇಳಿದ ಮಾತಿದು ಎಂಬುದು ಗಮನಾರ್ಹ. ಅವರ ಒಂದು ಅನುಭವ ಇಲ್ಲಿದೆ–</p>
  <p>ಕೆಂಟುಕಿಯ ಆಷ್ಟನ್ ಪ್ರಯೋಗಶಾಲೆಯ ಸುಸಜ್ಜಿತ ಪಂಜರ ಒಂದರಲ್ಲಿ ಟ್ವೆಮ್ಲೋ ಕುಳಿತಿ ದ್ದರು. ಶ್ರವಣಾತೀತ ಶಬ್ದತರಂಗಗಳಿಂದ ಅವರ ಮಿದುಳನ್ನು ಪ್ರಚೋದಿಸಲಾಯಿತು. ಆಗಿನ ತಮ್ಮ ದೇಹಾತೀತ ಅನುಭವವನ್ನು ಅವರು ಹೀಗೆಂದು ವರ್ಣಿಸಿದರು: “ದೇಹದಿಂದ ಮನಸ್ಸು ಬೇರೆಯಾಗುವುದನ್ನು ಸ್ಪಷ್ಟವಾಗಿ ನಾನು ಗಮನಿಸುತ್ತಿದ್ದೆ. ಈ ಸ್ಥಿತಿಯಲ್ಲೇ ಕಗ್ಗತ್ತಲ ಸುರಂಗ ವೊಂದರಲ್ಲಿ ವೇಗವಾಗಿ ಪಯಣಿಸಿದೆ. ಟೋಪೇಕಾದಲ್ಲಿರುವ ನನ್ನ ಮನೆಯಲ್ಲಿ ಕೆಲವೇ ಕ್ಷಣ ಗಳಲ್ಲಿ ನಾನಿದ್ದೆ. ಪ್ರಯೋಗಶಾಲೆಯಿಂದ ನನ್ನ ಮನೆ ಸುಮಾರು ನಲ್ವತ್ತು ಮೈಲಿ ದೂರದಲ್ಲಿತ್ತು ಎಂಬುದನ್ನು ನೀವು ಮರೆಯಬಾರದು. ನನ್ನ ಪತ್ನಿ ಅಡುಗೆ ಮನೆಗೆ ನೀರು ಕುಡಿಯಲು ಹೋಗು ವುದನ್ನು ಕಂಡೆ. ಆಕೆ ಅಲ್ಲಿಂದ ಹಿಂದಿರುಗಿ ಮಲಗುವ ಕೋಣೆಯ ಹತ್ತಿರ ಹೋಗುತ್ತಿದ್ದಳು. ಆಗ ರಾತ್ರಿ 9.30ರ ಹೊತ್ತು. ನಾನು ಅವಳ ಸಮೀಪ ಕೆಲವು ಕ್ಷಣ ನಿಂತಿದ್ದು ನಿಲುಗನ್ನಡಿಯ ಹತ್ತಿರ ಹೋಗಿ ನನ್ನ ಪ್ರತಿಬಿಂಬ ಕಾಣಲು ಸಾಧ್ಯವೇ ಎಂದು ಯತ್ನಿಸಿದೆ. ಆದರೆ ಆ ಕನ್ನಡಿಯಲ್ಲಿ ನನಗೆ ಏನೂ ಕಾಣಲಿಲ್ಲ. ಕೆಲವೇ ಕ್ಷಣಗಳಲ್ಲಿ ಪುನಃ ನನ್ನ ಶರೀರದಲ್ಲಿ ನಾನಿರುವ ಅರಿವು ಬಂತು.</p>
  <p>“ಈ ಅದ್ಭುತ ಅನುಭವವನ್ನು ಕುರಿತು ನನ್ನ ಹೆಂಡತಿಗೆ ನಾನು ಏನೂ ತಿಳಿಸಿರಲಿಲ್ಲ. ಅವಳಿಗೆ ದೇಹಾತೀತ ಅನುಭವಗಳ ಬಗ್ಗೆ ನಂಬಿಕೆಯೂ ಇರಲಿಲ್ಲ. ಆಮೇಲೆ ನಾನು ಊರಿಗೆ ಹೋದಾಗ ನಾನಾಗಿ ಪ್ರಸ್ತಾಪಿಸದಿದ್ದರೂ, ಅವಳಾಗಿ ಹೇಳಿದಳು: ‘ಮೊನ್ನೆ ಒಂದು ದಿನ ನೀವು ಕೆಂಟಕಿಯಲ್ಲಿ ದ್ದಾಗ ನಾನು ರಾತ್ರಿ 9.30ರ ಹೊತ್ತಿನಲ್ಲಿ ನೀರು ಕುಡಿಯಲು ಅಡಿಗೆಮನೆಗೆ ಹೋಗಿ ಮಲಗುವ ಕೋಣೆಗೆ ಹಿಂದಿರುಗುತ್ತಿದ್ದೆ. ಯಾವುದೋ ನೆರಳಿನಂಥದೊಂದು ಕ್ಷಣಕಾಲ ನನ್ನ ಸಮೀಪ ದಲ್ಲಿದ್ದು ಆ ಬಳಿಕ ನಿಲುಗನ್ನಡಿಯ ಎದುರು ನಿಂತು ಮಾಯವಾಯಿತು’ ಎಂದು.”</p>
  <p>ಇಂಥ ಸಾಕ್ಷ್ಯಾಧಾರ ಹಾಗೂ ಹಲವು ಪ್ರಯೋಗಗಳ ಬಳಿಕ ‘ಆತ್ಮದ’ ಅಸ್ತಿತ್ವದ ಬಗ್ಗೆ ಟ್ವೆಮ್ಲೋ ನೇರವಾಗಿ, ನಿರ್ಭೀತಿಯಿಂದ ಮಾತಾಡತೊಡಗಿದ್ದಾರೆ. ಸಾಮಾನ್ಯವಾಗಿ ಈ ವಿಚಾರ ಮಾತಾಡುವವರ ಪಾಡು ನಗೆಗೀಡಾಗುತ್ತದೆ. ವೈಜ್ಞಾನಿಕ ಪೂರ್ವಾಗ್ರಹವಿರುವ ದೇಶದಲ್ಲಿ ಇದೊಂದು ದಿಟ್ಟ ಹೆಜ್ಜೆಯೇ ಸರಿ. ಆದರೂ ಟ್ವೆಮ್ಲೋ ಜಾಗರೂಕತೆಯಿಂದ ಹೀಗೆಂದು ಹೇಳು ತ್ತಾರೆ: ‘ದೇಹಾತೀತ ಅಸ್ತಿತ್ವ ಇದೆ ಎಂಬುದಕ್ಕೆ ಇಂಬುಕೊಡುವ ಸೂಚನೆ ತರ್ಕಬದ್ಧವಾಗಿದೆ.’</p>
  <div>ಕನಸಲ್ಲ ನನಸು</div>
  <p>ಎಷ್ಟೋ ಮಂದಿ ವಿಜ್ಞಾನಿಗಳು, ಗಣಿತಜ್ಞರು, ಕೆಲವೊಮ್ಮೆ ಸ್ವಪ್ನಗಳಲ್ಲಿ ತಮ್ಮ ಸಮಸ್ಯೆಗಳಿಗೆ ಪರಿಹಾರವನ್ನು ಕಂಡ ಘಟನೆಗಳಿವೆ. ನಮ್ಮ ದೇಶದ ಮಹಾಗಣಿತಜ್ಞ ರಾಮಾನುಜನ್ ಅಂಥ ವರಲ್ಲಿ ಒಬ್ಬರು. ನಮ್ಮ ಪ್ರಜ್ಞೆಯು ವಿವಿಧ ಸ್ತರಗಳಲ್ಲಿ ಕೆಲಸ ಮಾಡುವುದೆಂದು ತಿಳಿಯಲು ಅವೇ ಸಾಕ್ಷಿಗಳು. ತಜ್ಞರಿಂದ ಪರಿಶೀಲಿಸಲ್ಪಟ್ಟ ಅಂತಹ ಇನ್ನೊಂದು ಘಟನೆ ಇದು–</p>
  <p>ಅಮೇರಿಕಾ ದೇಶದ ಪ್ಲೋರಿಡಾ ಪ್ರಾಂತದ ವಿಂಟರ್ ಪಾರ್ಕಿನಲ್ಲಿ ವಾಸಿಸುತ್ತಿರುವ ಸುಮಾರು ಮೂವತ್ತು ವರ್ಷ ವಯಸ್ಸಿನ ಮಹಿಳೆ ಆಕೆ. ಅವಳ ಹೆಸರು ಎಲಿಜಬೆತ್ ವಿಲ್ಸನ್. ಎಷ್ಟೋ ವೇಳೆ ಆಕೆ ಕನಸಿನಲ್ಲಿ ಅತ್ಯಂತ ಸ್ಪಷ್ಟವಾಗಿ ಅಮೇರಿಕದ ಒಂದು ನೌಕೆ ‘ಟಿಟಾನಿಕ್’ ಮುಳುಗುವ ಭಯಾನಕ ದೃಶ್ಯವನ್ನು ಕಂಡು ಚೀತ್ಕಾರ ಮಾಡುತ್ತಾಳೆ. ತಾನು ಕಂದು ಬಣ್ಣದ ಸಿಲ್ಕ್ಬಟ್ಟೆಗಳನ್ನು ಧರಿಸಿ ಆ ಹಡಗಿನ ನೃತ್ಯದ ಕೋಣೆಯಲ್ಲಿ ನಿಂತಂತೆಯೂ, ಪಾಲಿಶ್ ಮಾಡಿದ ಮರದ ಕಂಭಗಳು ನೆಲದಿಂದ ಮಾಡಿನ ಮುಚ್ಚಿಗೆಯವರೆಗೂ ತಾಗಿ ನಿಂತುದನ್ನೂ, ಹಡಗಿನ ಅಲುಗಾಟಕ್ಕೆ ತೂಗು ದೀಪಗಳು ಜೋತಾಡುವುದನ್ನೂ ಕಾಣುತ್ತಾಳೆ. ತಾನು ನಿಂತುಕೊಂಡಿರುವ ಕೋಣೆಯು ದೀಪದ ಬೆಳಕಿನಿಂದ ಥಳಥಳನೆ ಹೊಳೆಯುತ್ತಿದೆ. ಕೋಣೆಯಿಂದ ಹೊರಹೊರಟು ಹಡಗಿನ ಹೊರಭಾಗಕ್ಕೆ ಬಂದಾಗ ಸಮುದ್ರದ ಉಪ್ಪುನೀರಿನ ವಾಸನೆ ಹೊಡೆಯುತ್ತಿದ್ದಂತೆ, ಜನರೆಲ್ಲ ತಮ್ಮ ರಕ್ಷಣೆಗಾಗಿ ಸಣ್ಣಪುಟ್ಟ ನೌಕೆಗಳಲ್ಲಿ ಸೇರಿಕೊಂಡಿದ್ದುದನ್ನು ಕಾಣುತ್ತಿರುವಷ್ಟರಲ್ಲೇ, ಹಡಗು ವಾಲಿಕೊಂಡು ಭಯಾರ್ತರಾದ ಜನರ ಚೀರಾಟಗಳ ನಡುವೆ ಮುಳುಗುವಾಗ, ತಾನೂ ಆ ಅಗಾಧ ಕಪ್ಪು ಬಣ್ಣದ ಜಲರಾಶಿಯಲ್ಲಿ ಮುಳುಗುತ್ತಾಳೆ.</p>
  <p>ಹಡಗು ನೀರಿನ ಆಳಪ್ರದೇಶಕ್ಕೆ ಹೋಗುತ್ತಿದ್ದಂತೆ, ಒಂದು ಕ್ಷಣ ಎಲ್ಲವೂ ಕತ್ತಲೆ. ಸ್ವಲ್ಪ ಹೊತ್ತಿನಲ್ಲೆ ಆಕೆಗೆ ಬೋಸ್ಟನ್ನಿನಲ್ಲಿ ಪಾರ್ಕಿಗೆ ಎದುರಾಗಿರುವ, ಕಂದು ಬಣ್ಣದ ಕಲ್ಲುಗಳಿಂದ ಕಟ್ಟಿದ ಒಂದು ವಾಸದ ಮನೆ ಕಾಣಿಸುತ್ತದೆ. ಅದರ ಹೆಸರು ‘ಕೆನ್ಸಿಂಗ್ಟನ್.’ ತಾನು ಆ ಮನೆಯ ಹೊರಭಾಗದಲ್ಲಿ ನಿಂತುಕೊಂಡಿದ್ದ, ಉದ್ದನೆಯ ಮುಖದ, ಕಪ್ಪು ಕಣ್ಣುಗಳ ಯುವಕನ ಎದು ರಲ್ಲಿ ನಿಂತಂತೆ ಅವಳಿಗೆ ಕಾಣಿಸುತ್ತದೆ. ಪ್ರಾಯಃ ಆತ ಆಕೆಯ ಪತಿ ಇರಬೇಕು. ಅದೇ ಸ್ವಪ್ನದ ಕೊನೆ. ಆಕೆ ಆ ಕನಸು ಕಂಡುದು ಒಂದೆರಡು ಬಾರಿ ಅಲ್ಲ, ಹಲವು ಬಾರಿ.</p>
  <p>ವರ್ಜೀನಿಯಾ ವಿಶ್ವವಿದ್ಯಾಲಯದ ಸೈಕಿಯಾಟ್ರಿ ವಿಭಾಗದ ಅಧ್ಯಕ್ಷರೂ, ಜನ್ಮಾಂತರದ ನೆನಪುಗಳ ಸಂಬಂಧವಾದ ಸಂಶೋಧನೆಗಳಲ್ಲಿ ನಿರತರೂ ಆದ ಡಾ. ಆಯಾನ್ ಸ್ವೀವನ್ಸನ್ ಮತ್ತು ಸಂಗಡಿಗರು ಈ ಘಟನೆಯಲ್ಲಿ ಆಸಕ್ತಿ ತಾಳಿ ಅನ್ವೇಷಣೆಗೆ ಆರಂಭಿಸಿದರು. ಫ್ಲೋರಿಡಾ ನಿವಾಸಿಯಾದ ಎಲಿಜಬೆತ್ ಎಂದೂ ಬೋಸ್ಟನ್ನಿಗೆ ಹೋಗಿರಲಿಲ್ಲ. ಆದರೆ ಈಗ ಸ್ವೀವನ್ಸನ್ ಮತ್ತು ಸಂಗಡಿಗರು ಬೋಸ್ಟನ್ನಿಗೆ ತೆರಳಿ ಹುಡುಕಾಡತೊಡಗಿದರು. ತನ್ನ ಸ್ವಪ್ನದಲ್ಲಿ ಆಕೆ ವರ್ಣಿ ಸಿದ ಮನೆ ಕೊನೆಗೂ ಅವರಿಗೆ ಸಿಕ್ಕಿತು. ಅದರ ಹೆಸರು ಅದೇ–‘ಕೆನ್ಸಿಂಗ್ಟನ್.’ ಕಟ್ಟಡದ ಬಣ್ಣವೂ ಅವಳು ವರ್ಣಿಸಿದಂತೆಯೇ ಇತ್ತು. ಆ ಮನೆಯಲ್ಲಿ ಎಂಬತ್ತು ವರ್ಷದ ಮುದುಕನನ್ನು ಅವರು ಭೇಟಿಯಾದರು. ವೃದ್ಧನಾಗಿದ್ದ ಅವನ ಮುಖ ಉದ್ದವಾಗಿದ್ದು, ಕಣ್ಣುಗಳು ಕಪ್ಪಾಗಿದ್ದವು. ಅವನೊಡನೆ ಮಾತುಕತೆಯಾಡುತ್ತ ಅವನ ಬದುಕಿನ ಬಗೆಗೆ ವಿಚಾರಿಸಿದಾಗ ಮತ್ತೊಂದು ಆಶ್ಚರ್ಯ ಕಾದಿತ್ತು! ತನ್ನ ಯುವತಿಯಾದ ಪತ್ನಿಯು ‘ಟೆಟಾನಿಕ್’ ಹಡಗಿನಲ್ಲಿ ಹಿಂದಿರುಗುವಾಗ ಆ ಹಡಗಿನ ದುರಂತದಲ್ಲಿ ಕಣ್ಮರೆಯಾದ ಕತೆಯನ್ನು ಹೇಳಿ ಅವನು ನಿಟ್ಟುಸಿರುಬಿಟ್ಟ. ‘ಅವಳದು ಏನಾದರೂ ಭಾವಚಿತ್ರಗಳು ಸಿಗಬಹುದೇ?’ ಎಂದು ಸಂಶೋಧಕ ಗೆಳೆಯರು ಕೇಳಿದಾಗ, ಆತ ಒಂದು ಹಳೆಯ ಮೇಜಿನ ಡ್ರಾಯರ್ ಎಳೆದು ಒಂದು ಭಾವಚಿತ್ರದ ಪ್ರತಿಯನ್ನು ಅವರಿಗೆ ತೋರಿಸಿದ. ಇನ್ನೊಂದು ಆಶ್ಚರ್ಯ! ಈಗ ಫ್ಲೋರಿಡಾದಲ್ಲಿರುವ ಎಲಿಜಬೆತ್ ಅವಳ ಪ್ರತಿಕೃತಿ ಯಂತೆಯೇ ಆ ಪೋಟೋ ಇತ್ತು!</p>
  <p>ಎಲಿಜಬೆತ್ ಅವಳ ಈಗಿನ ಮಾನಸಿಕ ಸ್ಥಿತಿಗೂ ಅವಳ ಹಿಂದಿನ ಜೀವನದ ದುರಂತಕ್ಕೂ ಸಂಬಂಧವೇನಾದರೂ ಇದೆಯೇ? ಕಂದುಗುಲಾಬಿ ಬಣ್ಣದ ರೇಷ್ಮೆಯನ್ನು ಕಂಡರೆ ಅವಳಿಗೆ ಸಹಿಸಲಾಗುತ್ತಿಲ್ಲ ಏಕೆ? ಸಮುದ್ರದ ಹೆಸರು ಕೇಳಿದರೆ ತಡೆಯಲಾರದ ಭಯ ಏಕೆ? ಸ್ವಪ್ನಗಳು ಕೆಲವೊಮ್ಮೆ ಪ್ರಜ್ಞೆಯ ಆಳದ ಸ್ತರಗಳಿಗೆ ಕಿಂಡಿಗಳೇ? ನನಸಾದ ಆಕೆಯ ಕನಸು ಜನ್ಮಾಂತರಕ್ಕೆ ಸಾಕ್ಷಿ ಆಗದೆ?</p>
  <div>ಸತ್ತುಹೋದವಳೇ ಹುಟ್ಟಿ ಬಂದಳು</div>
  <p>ಅಂತೋನಿ ಕ್ರ್ಯಾನ್ಸಿ ಇಟೆಲಿಯ ಮಿಲಾನ್ ನಗರದ ಅಗರ್ಭ ಶ್ರೀಮಂತ. ಅವರು ತಮ್ಮ ಎಸ್ಟೇಟಿನಲ್ಲಿ ಹೆಂಡತಿ ಮತ್ತು ಹನ್ನೆರಡು ವರ್ಷ ವಯಸ್ಸಿನ ಮಗಳೊಂದಿಗೆ ಸುಖವಾಗಿದ್ದ ಕಾಲ ಅದು. ಒಂದು ದಿನ, ಚುರುಕು ಬುದ್ಧಿಯ ಚೆಲುವೆಯಾದ ಅವರ ಮಗಳನ್ನು ಯಾರೋ ದುಷ್ಟರು ಅಪಹರಿಸಿದರು. ಎಷ್ಟು ಪ್ರಯತ್ನಿಸಿದರೂ ಆಕೆಯನ್ನು ಪತ್ತೆಹಚ್ಚಲು ಸಾಧ್ಯವಾಗಲಿಲ್ಲ. ಕೊನೆ ಗೊಂದು ದಿನ, ಮಗಳ ಶವವನ್ನೇ ಇವರು ನೋಡಬೇಕಾಯಿತು! ಅಪಾರ ಸಂಪತ್ತು, ಆರೋಗ್ಯ ದಿಂದ ಕೂಡಿದ ತಾರುಣ್ಯ, ಸಮಾಜದಲ್ಲಿ ಮಾನ್ಯತೆ–ಇವೆಲ್ಲ ಇದ್ದರೂ, ಕ್ರ್ಯಾನ್ಸಿ ದಂಪತಿಗಳಿಗೆ ಈ ದುರ್ಘಟನೆಯಿಂದ ಜೀವನದಲ್ಲಿ ತೀವ್ರತರದ ಜುಗುಪ್ಸೆ ಬಂದೊದಗಿತು. ಧರ್ಮಭೂಮಿ ಭಾರತದಲ್ಲಿರುವ ಯಾರಾದರೂ ಸಂತರ ದರ್ಶನದಿಂದ ಮನಶ್ಶಾಂತಿ ದೊರತೀತೆಂದು ಹಂಬ ಲಿಸಿ, ಅವರು ಭಾರತಕ್ಕೆ ಬಂದರು. ಅನೇಕ ಪವಿತ್ರ ಸ್ಥಾನಗಳನ್ನು ಸಂದರ್ಶಿಸಿ, ಅನೇಕ ಸಾಧು ಸಂತರನ್ನು ಭೇಟಿಯಾದರು. ಕೊನೆಗೆ ಶ್ರೀ ಸತ್ಯಸಾಯಿಬಾಬಾರ ಅಭಯ, ಆಶೀರ್ವಾದ ಅವರ ಪಾಲಿಗೆ ದೊರೆಯಿತು. ತಮ್ಮ ಕಷ್ಟಗಳನ್ನು ನಿವೇದಿಸಿಕೊಂಡಾಗ ಬಾಬಾರು “ತಂದೆ, ತಾಯಿಗಳು ಮಕ್ಕಳನ್ನು ಪ್ರೀತಿಸುವುದು ಸಹಜ. ಮಗುವಿನ ಅಭ್ಯುದಯವನ್ನು ಹೆತ್ತವರು ಬಯಸುವುದು ಸ್ವಾಭಾವಿಕ. ಆದರೆ ಪ್ರಪಂಚದಲ್ಲಿ ಮನುಷ್ಯನು ಅನುಭವಿಸುವ ಸುಖದುಃಖಗಳಿಗೆ ಕಾರ್ಯ ಕಾರಣ ಸಂಬಂಧವಿದೆ. ಪುಣಾನುಬಂಧದಿಂದ ಆ ಮಗು ಹನ್ನೆರಡು ವರ್ಷಗಳ ಕಾಲ ನಿಮ್ಮ ಪ್ರೇಮದ ಆಸರೆ ಪಡೆಯಿತು. ಆದರೆ ಆ ಮಗುವಿನ ಹಿಂದಿನ ಜನ್ಮದ ಕರ್ಮದಿಂದಾಗಿ ಅದು ಅಪಮೃತ್ಯುವಿಗೆ ಸಿಲುಕಿತು. ಆ ಶಿಶುವಿನ ದೇಹ ನಾಶವಾಗಿದ್ದರೂ ಆತ್ಮ ನಾಶವಾಗಿಲ್ಲ. ನಿಮಗೆ ಇನ್ನೂ ಆ ಶಿಶುವಿನ ಮೇಲಿನ ವ್ಯಾಮೋಹ ಹೋಗಿಲ್ಲ. ದೇವರ ಅನುಗ್ರಹದಿಂದ ಆ ಶಿಶುವು ಕೆಲವೇ ವರ್ಷಗಳಲ್ಲಿ ನಿಮ್ಮ ಮಗುವಾಗಿಯೇ ಜನಿಸುತ್ತದೆ. ಚಿಂತೆ ಬೇಡ” ಎಂದರು.</p>
  <p>ಕ್ರ್ಯಾನ್ಸಿ ದಂಪತಿಗಳಿಗೆ ಮನಃಶಾಂತಿ ದೊರೆಯಿತು. ಅವರು ಭಾರತದಲ್ಲೇ ನೆಲಸುವ ನಿರ್ಧಾರ ಮಾಡಿದರು. ತಮ್ಮ ಸಂಪನ್ಮೂಲಗಳ ಮೇಲ್ತನಿಖೆ ನೋಡಲು ಅವರು ಈಗ ವರ್ಷಕ್ಕೊಂದೆರಡು ಬಾರಿ ಇಟೆಲಿಗೆ ಹೋಗಿ ಬರುತ್ತಾರಷ್ಟೆ. ಇತ್ತೀಚೆಗೆ ಅವರಿಗೊಂದು ಹೆಣ್ಣುಮಗು ಹುಟ್ಟಿತು. ಆ ಸಂದರ್ಭದಲ್ಲಿ ಸಂದರ್ಶನ ನೀಡಿದ ಬಾಬಾರು “ಕ್ರ್ಯಾನ್ಸೀ, ಇಟೆಲಿಯಲ್ಲಿ ನೀನು ಕಳೆದುಕೊಂಡ ಮಗುವೇ ತಿರುಗಿ ನಿನ್ನ ಮಗುವಾಗಿ ಜನಿಸಿದೆ” ಎಂದರು. ಮಗುವಿನ ನಡೆನುಡಿ ಎಲ್ಲವೂ ಹಿಂದೆ ಕಳೆದುಕೊಂಡ ಮಗುವಿನಂತೆಯೇ ಇವೆ! ಅಂದು ಸತ್ತುಹೋದವಳೇ ಇಂದು ಹುಟ್ಟಿ ಬಂದುದೇ?</p>
  <div>ಬನಾರಸ್ನಲ್ಲಿ ಮರಣ, ಪೆರುವಿನಲ್ಲಿ ಪುನರ್ಜನನ !</div>
  <p>ದಕ್ಷಿಣ ಅಮೆರಿಕದ ಎಮೆಸಾನ್ ಪ್ರಾಂತ್ಯದ ಪೆರು ಎಂಬಲ್ಲಿನ ಕಗ್ಗಾಡುಗಳಲ್ಲಿ, ಅಯಮಾರಾ ಇಂಡಿಯನ್ ನಿವಾಸಿಗಳು ವಾಸಿಸುತ್ತಾರೆ. ಅವರು ಎಷ್ಟು ಅನಾಗರಿಕರೆಂದರೆ ಅವರಿಗೆ ಅವರ ದೇಶದ ಹೆಸರು ಕೂಡ ತಿಳಿಯದು. ರಾಷ್ಟ್ರದ ರಾಜಕೀಯ ಭಾಷೆಯಾದ ಸ್ಪೇನಿಷ್ ಕೇಳಿದವರಲ್ಲ. ಅಂಥವರ ಒಂದು ಹಳ್ಳಿಯ ಇಗರ್ಜಿ ನಡೆಸಲು ಒಬ್ಬ ಗುರು ಲಿಮಾ ಪಟ್ಟಣದಿಂದ ನೇಮಕ ಗೊಂಡು ಬಂದ. ಅಲ್ಲಿ ಅವನೊಬ್ಬನೇ ನಾಗರಿಕ. ಒಮ್ಮೆ ಅವನಲ್ಲಿಗೆ ಅಯಮಾರಾ ದಂಪತಿಗಳು ತಮ್ಮ ಏಳು ವರ್ಷದ ಮುದ್ದು ಮಗನೊಡನೆ ಬಂದರು. “ಹುಡುಗನಿಗೆ ಏನೋ ಭೂತಬಾಧೆ ಯಿದೆ; ತನ್ನ ತಂದೆ ತಾಯಿ ಬನಾರಸ್ನಲ್ಲಿದ್ದಾರೆ, ತಾನು ಅಲ್ಲಿಗೆ ಹೋಗಬೇಕು ಎಂದು ಆಗಾಗ ಅಳುತ್ತಾನೆ” ಎಂದರು. ಪಾದ್ರಿಯು ಆ ಹುಡುಗನೊಡನೆ “ಬನಾರಸ್ ಎಲ್ಲಿದೆ?” ಮುಂತಾದ ಪ್ರಶ್ನೆಗಳನ್ನು ಕೇಳಿದಕ್ಕೆ, “ಅದು ಇಂಡಿಯಾದಲ್ಲಿದೆ” ಎಂದು, ಅಲ್ಲಿರುವ ತನ್ನ ಬ್ರಾಹ್ಮಣ ತಂದೆ ತಾಯಿಗಳ ಹೆಸರು, ಅವರಿರುವ ಬೀದಿಯ ಹೆಸರು ಎಲ್ಲ ಹೇಳಿದ. ಮುಂದುವರಿದು “ನನ್ನ ತಂದೆ ನನ್ನ ಏಳನೇ ಹುಟ್ಟು ಹಬ್ಬದಂದು ಒಂದು ಆಟಿಕೆಯ ಗಾಡಿಯನ್ನು ಕೊಡುಗೆಯಾಗಿ ಇತ್ತಿದ್ದರು. ಆಡುತ್ತಾ ಆಡುತ್ತಾ ರಸ್ತೆಗೆ ಮಾತ್ರ ಇಳಿಯಬಾರದೆಂದು ಅವರು ಎಚ್ಚರಿಸಿದ್ದರೂ, ಒಂದು ದಿನ ನಾನು ಅವರ ಮಾತು ಮೀರಿ ರಸ್ತೆಗೆ ಇಳಿದೆ. ಕೂಡಲೇ ಒಂದು ಕಾರಿನ ಅಡಿ ಬಿದ್ದು ಸತ್ತು ಹೋಗಿದ್ದೆ. ಈಗ ನನ್ನ ಆ ಮನೆಗೆ ಹೋಗಲು ಹಾತೊರೆಯುತ್ತಿದ್ದೇನೆ” ಎನ್ನುತ್ತಾ ಕಂಬನಿಗರೆದ. ಏಳನೇ ವರ್ಷದಲ್ಲಿ ಅಂದು ಸತ್ತುಹೋಗಿದ್ದ ಆತ, ಇಂದೀಗ ತಿರುಗಿ ಹುಟ್ಟಿ ಬಂದು ಏಳು ವರ್ಷ ಗಳಾಗುತ್ತಲೇ ಅಲ್ಲಿಗೆ ಹೋಗಬೇಕೆಂದು ಕಾಡತೊಡಗಿದ್ದಾನೆ!</p>
  <p>ಪಾದ್ರಿಗೆ ಅತ್ಯಾಶ್ಚರ್ಯವಾಯಿತು. ಹುಡುಗನ ಹೇಳಿಕೆಯಲ್ಲಿ ಯಾವ ತರದ ಕೃತಕತೆಯೂ, ಮೋಸವೂ ಇಲ್ಲವೆಂಬುದು ಸ್ಪಷ್ಟವಾಗಿ ತೋರಿದ್ದರಿಂದ, ಅವನ ಈ ವಿವರಗಳನ್ನೆಲ್ಲ ಪರಮಾನ ಶಾಸ್ತ್ರದಲ್ಲಿ ತುಂಬಾ ಆಸಕ್ತಿಯಿದ್ದ, ಲಿಮಾ ನಗರದ ತನ್ನ ಮಿತ್ರ ಅಗಸ್ಟೋ ಎಂಬ ನ್ಯಾಯವಾದಿಗೆ ಬರೆದು ತಿಳಿಸಿದ. ಅಗಸ್ಟೋ ಬನಾರಸ್ ಮುನ್ಸಿಪಾಲಿಟಿಗೆ, ‘ಆ ಬ್ರಾಹ್ಮಣ ಕುಟುಂಬದ ಯಜಮಾನನ ಹೆಸರು ವಿಳಾಸಗಳನ್ನೂ ಅವನ ಪತ್ನಿಯ ಹೆಸರನ್ನೂ, ಈಗ ಬಾಳಿಕೊಂಡಿರುವ ಮತ್ತು ಮೃತರಾದ ಅವರ ಮಕ್ಕಳ ವಿಚಾರಗಳನ್ನೂ ದಯಮಾಡಿ ತಿಳಿಸಬೇಕು. ಆ ಕುಟುಂಬದ ವರು ಅಗತ್ಯವಾಗಿ ತಿಳಿಯಬೇಕಾದ ಒಂದು ವಿಚಾರ ನನಗೆ ತಿಳಿದಿರುವುದರಿಂದ ಆ ಬಗ್ಗೆ ಹೆಚ್ಚಿನ ವಿವರ ಕೇಳಿರುವುದಾಗಿ’ ಪತ್ರಬರೆದ. ಹಲವು ತಿಂಗಳುಗಳ ಮೇಲೆ ಅವರಿಂದ ಉತ್ತರ ಬಂತು. ಏನಾಶ್ಚರ್ಯ! ಆ ಬ್ರಾಹ್ಮಣ ಕುಟುಂಬ ಆ ಬೀದಿಯಲ್ಲೇ ಇರುವುದು ನಿಜ! ಅಷ್ಟು ಮಾತ್ರವಲ್ಲ, ಅವರ ಹಿರೇ ಹುಡುಗ ತನ್ನ ಏಳನೇ ವರ್ಷದಲ್ಲಿ ಕಾರಿನ ಅಡಿಬಿದ್ದು ಮೃತನಾದುದೇ ಮೊದಲಾದ ವಿವರಗಳೆಲ್ಲವೂ ಅದರಲ್ಲಿದ್ದುವು. ಆ ವಿವರಗಳೆಲ್ಲ ಹುಡುಗ ಹೇಳಿದ್ದಕ್ಕೆ ಸಂಪೂರ್ಣ ಹೊಂದಿಕೆ ಯಾಗುತ್ತಿದ್ದವು. ಈ ಕತೆಯನ್ನು ಪಾದ್ರಿ ಲಿಮಾದ ಒಂದು ಪತ್ರಿಕೆಯಲ್ಲಿ ಪ್ರಕಟಿಸಿದ.</p>
  <p>ಜೀನ್ ಬಗ್ಲರ್ ಎಂಬುವರು ತಿರುವಣ್ಣಾಮಲೆಯ ರಮಣಾಶ್ರಮದ ಪ್ರಕಟಣೆಯಾದ <span class="en">‘Mountain Path’</span>ಎಂಬ ಮಾಸಪತ್ರಿಕೆಯಲ್ಲಿ <span class="en">(No. 3, 1966) ‘From the Ganges to the Amazon’</span> ಎಂಬ ಶಿರೋನಾಮೆಯಲ್ಲಿ ಈ ವಿಚಾರ ಪ್ರಕಟಿಸಿದರು. “ಮತ್ತೇನಾಯಿತೆಂದು ನನಗೆ ತಿಳಿಯದು. ಏಕೆಂದರೆ ಅಷ್ಟರವರೆಗೆ ಲಿಮಾದಲ್ಲಿದ್ದ ನಾನು ಆ ಪಟ್ಟಣ ಬಿಟ್ಟುಬಂದೆ. ಈ ಘಟನೆ ನಡೆದದ್ದು 1946ರಲ್ಲಿ” ಎಂದೂ ಬರೆದಿದ್ದರು.</p>
  <p>ಹೌದು, ನಿಮಗೆ ನಂಬಲು ಕಷ್ಟವಾಗಬಹುದು. ಆದರೆ ಇದು ನಡೆದ ಘಟನೆ<span class="en">!<F255P255M^>1®MDNM¯</span></p>
  <div>ಜನನ ಮತ್ತು ಅದಕ್ಕೆ ಮೊದಲು ್ಣಋಸ್ಖಿಚಿ¯2<span class="en"/></div>
  <p>ಅಮೆರಿಕದ ಮನೋವಿಜ್ಞಾನಿ ಚೆಂಬರ್ಲಿನ್ ‘ಜನ್ಮ ಮತ್ತು ಅದಕ್ಕೆ ಮೊದಲು’ ಎಂಬ ಹೆಸರಿನ ತಮ್ಮ ಗ್ರಂಥದಲ್ಲಿ ಆಗತಾನೇ ಜನಿಸಿದ ಮಕ್ಕಳು ತಮಗಾಗುತ್ತಿರುವ ಅನುಭವಗಳನ್ನೂ ಸುತ್ತುಮುತ್ತಲಿನ ಘಟನೆಗಳನ್ನೂ ತಿಳಿದುಕೊಳ್ಳಬಲ್ಲರು ಎನ್ನುತ್ತಾರೆ. ಪ್ರಸವ ಕಾಲದಲ್ಲಿ ಡಾಕ್ಟರು ಉಪಯೋಗಿಸುವ ಉಪಕರಣಗಳಿಂದಾಗುವ ತೊಂದರೆ, ತಲೆಕೆಳಗಾಗಿ ಹಿಡಿದುಕೊಂಡಾ ಗಿನ ಭಾವನೆ, ಏಟನ್ನು ಕೊಟ್ಟು ಚೆನ್ನಾಗಿ ಅಲುಗಾಡಿಸುವಾಗಿನ ಅನುಭವ, ಹೊಸದಾಗಿ ಜಗತ್ತಿನ ಬೆಳಕನ್ನು ಕಂಡ ಶಿಶುವಿನ ಬಗ್ಗೆ ತಾಯಿಯ ಅಭಿಪ್ರಾಯ ಅನಿಸಿಕೆಗಳು–ಇವೆಲ್ಲವನ್ನೂ ಮಕ್ಕಳು ಅರಿಯಬಲ್ಲರು ಎಂಬುದು ಅವರು ಪ್ರಯೋಗದಿಂದ ಕಂಡುಕೊಂಡ ಸಂಗತಿಗಳು. ದೀರ್ಘ ಕಾಲ ಈ ಸಂಬಂಧವಾದ ಸಂಶೋಧನೆಯಲ್ಲಿ ನಿರತರಾಗಿ ಸುಮಾರು ನೂರುಕೇಸುಗಳ ವಿಸ್ತೃತ ಹಾಗೂ ಆಳ ಅಧ್ಯಯನದ ಫಲವಾಗಿ ಸಂಗ್ರಹವಾದ ವಿಚಾರಗಳನ್ನು ತಮ್ಮ ಗ್ರಂಥದಲ್ಲಿ ಚರ್ಚಿಸಿ ದ್ದಾರೆ. ವಶ್ಯಸುಪ್ತಿಯಲ್ಲಿ ಜನನ ಕಾಲದ ಅನುಭವಗಳನ್ನು ಅತ್ಯಂತ ವಿಸ್ತಾರವಾಗಿ ಚಾಚೂ ತಪ್ಪದೆ ಎಲ್ಲ ವಿವರಗಳನ್ನೂ ಪ್ರಯೋಗಕ್ಕೊಳಪಟ್ಟ ವ್ಯಕ್ತಿಗಳು ಹೇಳಲು ಸಮರ್ಥರಾಗಿದ್ದರು.</p>
  <p>ಸ್ಟೂವಟ್R ಒಬ್ಬ ವಯಸ್ಕ ವ್ಯಕ್ತಿ. ವಶ್ಯಸುಪ್ತಿಗೊಳಗಾದಾಗ ತನ್ನ ಜನನ ಕಾಲದ ಅನುಭವ ಗಳನ್ನು ವಿಸ್ತಾರವಾಗಿ ವಿವರಿಸಿದ. ಅದರ ಸಂಕ್ಷಿಪ್ತರೂಪ ಮಾತ್ರ ಇಲ್ಲಿದೆ:</p>
  <p>‘ನನ್ನನ್ನು ತಾಯಿಯ ಗರ್ಭದಿಂದ ಕೆಳಕ್ಕೆ ತಳ್ಳುವಂಥ ಬಹಳಷ್ಟು ಒತ್ತಡ....ಸುತ್ತಲಿಂದಲೂ ತಳ್ಳಿದ ಅನುಭವ. ತನ್ನ ಪುಟ್ಟಕಾಲುಗಳಿಂದ ಒದೆಯಲು ಧೈರ್ಯವಿರಲಿಲ್ಲ. ಹಾಗೆ ಮಾಡಿದರೆ ಮತ್ತಷ್ಟು ನೋವೇ ಆಗುತ್ತಿತ್ತು. ಆದುದರಿಂದ ಚೆನ್ನಾಗಿ ಮುದುಡಿಕೊಂಡಿದ್ದೇನೆ. ನನ್ನ ತಲೆಯ ಮೇಲೂ ಒತ್ತಡ....ಯಾರೋ ಕೆಳಕ್ಕೆ ತಳ್ಳಿದಂತಾಗುತ್ತದೆ. ಆದರೆ ನಾನು ಚಲಿಸುತ್ತಿಲ್ಲ. ಸಿಕ್ಕಿ ಕೊಂಡಂತಾಗಿದೆ. ನನ್ನ ಭುಜಗಳನ್ನು ಅಲುಗಾಡಿಸುವಂತಿಲ್ಲ. ನನ್ನ ದವಡೆಗೆ ನೋವಾಗುತ್ತಿದೆ. ಡಾಕ್ಟರ್ ನನ್ನ ದವಡೆಯನ್ನು ಹಿಡಿದು ಎಳೆಯುತ್ತಿದ್ದಾರೆ. ಆದರೂ ಹೊರಗಡೆ ಬರಲಾಗುತ್ತಿಲ್ಲ. “ತಳ್ಳಿ” ಎಂದು ಡಾಕ್ಟರ್ ಎಲ್ಲರಿಗೂ ಕೂಗಿ ಹೇಳುತ್ತಿದ್ದಾರೆ. ತಳ್ಳಿ ತಳ್ಳಿ....ನನ್ನ ತಾಯಿ ಅಳುತ್ತಿದ್ದಾಳೆ. ಅವಳು ಸ್ವಲವೂ ಆರಾಮ (ರಿಲೇಕ್ಸ್) ಆಗಿಲ್ಲ. ಸೆಟೆದುಕೊಂಡು ಬಿಗಿಯಾಗಿಯೇ ಇದ್ದಾಳೆ. ನಾನೂ ಬಿಗುವಾಗಿಯೇ ಇದ್ದೇನೆ. ಡಾಕ್ಟರ್ ನಿಜವಾಗಿ ಕೋಪಿಸಿಕೊಳ್ಳುತ್ತಿದ್ದಾರೆ– ಅವರ ನಿರೀಕ್ಷೆಯಂತೆ ನೇರವಾಗಿ ನನಗೆ ಹೊರಗಡೆ ಬರಲಾಗುತ್ತಿಲ್ಲವೆಂದು. ಮಗು ಬೇಗನೆ ಉಸಿರಾಡುವಂತಾಗಬೇಕು ಎಂದು ಅವರು ಹೇಳುತ್ತಿದ್ದಾರೆ. ಇದೀಗ ನನ್ನ ಭುಜ ಹೊರಕ್ಕೆ ಬಂದಿದ್ದೆ. ಈಗ ಹಿಂದಿನಷ್ಟು ನಾನು ಸೆಟೆದುಕೊಂಡಿಲ್ಲ. ಹಿಂದಿನಷ್ಟು ಜೋರಾಗಿ ಡಾಕ್ಟರ್ ನನ್ನನ್ನು ಎಳೆಯುತ್ತಿಲ್ಲ. ಇನ್ನೂ ಬೇಗನೆ ಬರಬೇಕಿತ್ತೆಂದು ಹೇಳುತ್ತಲೇ ಇದ್ದಾರೆ. ಆದರೆ ಆಗು ತ್ತಿಲ್ಲ. ತಿರುಗಿ ಸಿಕ್ಕಿಕೊಂಡಿದ್ದೇನೆ, ನಾನು ಎಕ್ಸ್ಟೆಂಡ್ ಆಗುತ್ತಿಲ್ಲವೆಂದು ಡಾಕ್ಟರ್ ಹೇಳುತ್ತಿ ದ್ದಾರೆ. ಹಾಗೆಂದರೇನೆಂದು ನನಗೆ ಅರ್ಥವಾಗುತ್ತಿಲ್ಲ.’</p>
  <p>1975ರಲ್ಲಿ ಡಾ. ಚೇಂಬರ್ಲಿನ್ ವ್ಯಕ್ತಿಯ ಗರ್ಭವಾಸ ಮತ್ತು ಜನನದ ಸಮಯಕ್ಕೆ ಸಂಬಂಧಿಸಿದ ಸ್ಮೃತಿಯಲ್ಲಿ ಆಸಕ್ತರಾದರು. ಇದಕ್ಕೆ ಕಾರಣ ಅವರ ಆರೈಕೆಗೊಳಗಾದ ವ್ಯಕ್ತಿಯೇ. ವಶ್ಯಸುಪ್ತಿಗೊಳಗಾದಾಗ ಆತ ಸದ್ಯದ ಸಮಸ್ಯೆಗೆ ಪರಿಹಾರವಾಗಿ ಜನನ ಹಾಗೂ ಶೈಶವದ ಘಟನೆಗಳನ್ನು ಸ್ಪಷ್ಟವಾಗಿ ಚೇಂಬರ್ಲಿನ್ಗೆ ಹೇಳಿದ್ದ. ಎರಡು ತಿಂಗಳ ಬಳಿಕ ಸ್ಯಾನ್ ಫ್ರಾನ್ಸಿಸ್ಕೋ ನಗರದ ಹೆರಿಗೆಯ ತಜ್ಞ ಡಾ. ಡೇವಿಡ್ ಬಿ. ಚೀಕ್ ಸುಮಾರು ಇಪ್ಪತ್ತು ವರ್ಷ ಗಳಿಂದ ಈ ಸಂಶೋಧನೆಯಲ್ಲಿ ನಿರತರಾದವರೆಂದು ತಿಳಿಯಿತು. ಅವರ ಬರಹಗಳನ್ನು ಓದಿದ ಬಳಿಕ ತನ್ನ ಸಂಶೋಧನೆ ಸರಿಯಾದ ಪಥದಲ್ಲಿದೆ ಎನ್ನಿಸಿತು ಡಾ. ಚೇಂಬರ್ಲಿನ್ ಅವರಿಗೆ.</p>
  <p>‘ವಶ್ಯಸುಪ್ತಿಯ ಮೂಲಕ ಮನೋವ್ಯಾಧಿ ಚಿಕಿತ್ಸಾ ವಿಧಾನ’ ಎಂಬ ಗ್ರಂಥದ ಕರ್ತೃ ಡಾ. ಡೇವಿಡ್ ಬಿ. ಚೀಕ್ ‘ಅಮೇರಿಕನ್ ಸೊಸೈಟಿ ಆಫ್ ಕ್ಲಿನಿಕಲ್ ಹಿಪ್ನಾಸಿಸ್’–ಇದರ ಅಧ್ಯಕ್ಷರು. ಅವರ ಅಭಿಪ್ರಾಯದ ಪ್ರಕಾರ ನವಜಾತ ಶಿಶುಗಳು ತಮ್ಮ ಸುತ್ತುಮುತ್ತಲ ವಾತಾವರಣವನ್ನು ಚೆನ್ನಾಗಿ ಅರಿತುಕೊಳ್ಳುತ್ತವೆ. ಈ ಸಂಗತಿ ಹಿಂದಿನ ತಜ್ಞರುಗಳಿಗೆ ತಿಳಿದಿರಲಿಲ್ಲ. ಕೆಲವೊಮ್ಮೆ ಮಕ್ಕಳನ್ನು ಹೆರಿಗೆಯಾದೊಡನೆಯೆ ತಾಯಿಗೆ ತಿಳಿಸದೆ ಯಾವ ರೀತಿಯ ಉದ್ವೇಗವನ್ನುಂಟು ಮಾಡದೆ ಅವನ್ನು ಬೇರೆಡೆಗೆ ಒಯ್ಯುತ್ತಾರಷ್ಟೆ. ಹಾಗೆ ಬೇರೆ ಕಡೆ ಸಾಗಿಸಲ್ಪಡುವ ಶಿಶುಗಳಲ್ಲಿ ದತ್ತುಸ್ವೀಕಾರಕ್ಕೆ ಸಿದ್ಧರಾದ ಶಿಶುಗಳು ತಮ್ಮ ತಾಯಂದಿರಿಗೆ ತಾವು ಬೇಡವಾಗಿರುವುದನ್ನು ಸ್ಪಷ್ಟ ವಾಗಿ ತಿಳಿದು ಸಂಕಟಕ್ಕೊಳಗಾಗುತ್ತವೆಂದು ಡಾ. ಚೀಕ್ ಹೇಳುತ್ತಾರೆ. ಅವರು ದೀರ್ಘಕಾಲ ಅಧ್ಯಯನದ ಫಲವಾಗಿ ಕಂಡುಕೊಂಡ ಕೆಲವು ಸಂಗತಿಗಳಿವು:</p>
  <p>1. ಹೆರಿಗೆಯಾದೊಡನೆಯೇ ನವಜಾತ ಶಿಶುಗಳು ತಾಯಂದಿರು ತಮ್ಮ ಹತ್ತಿರ ಅಥವಾ ತಮ್ಮ ಬಗ್ಗೆ ಮಾತನಾಡುವುದನ್ನು ನಿರೀಕ್ಷಿಸುತ್ತವೆ. ಮಾತೆಯ ಸಾಂತ್ವನದಾಯಿಯಾದ ವಾತ್ಸಲ್ಯದ ಮಾತು ಮತ್ತು ಸ್ಪರ್ಶ ದತ್ತು ಸ್ವೀಕಾರಕ್ಕೆಂದು ಗೊತ್ತಾದ ಮಕ್ಕಳಿಗೆ ದೊರೆಯುವುದಿಲ್ಲ. ಒಂದೋ ಆ ತಾಯಂದಿರು ಅರಿವಳಿಕೆಯ ಸ್ಥಿತಿಯಲ್ಲಿರುತ್ತಾರೆ. ಇಲ್ಲವಾದರೆ ಹುಟ್ಟಿದ ಮಗುವನ್ನು ಕೂಡಲೇ ಇತರ ಕೋಣೆಗೆ ಅಥವಾ ನರ್ಸರಿಗೆ ಕೊಂಡೊಯ್ಯುತ್ತಾರೆ. ತಾಯಿಯ ಸಾಮೀಪ್ಯವೇ ಅವುಗಳಿಗೆ ದೊರೆಯುವುದಿಲ್ಲ.</p>
  <p>2. ಹೆರಿಗೆಯಾಗುವಾಗ ಅಥವಾ ಆ ಬಳಿಕ ತಾಯಂದಿರು ನೋವಿನಿಂದ ನರಳುತ್ತಿರುವುದನ್ನೂ ಅಳುತ್ತಿರುವುದನ್ನೂ ಕಂಡ ಶಿಶುಗಳ ಮನಸ್ಸಿನಲ್ಲಿ ತಾವು ತಮ್ಮ ತಾಯಂದಿರಿಗೆ ಅಷ್ಟೊಂದು ಕಷ್ಟವಿತ್ತು ಬೇನೆಗೆ ಕಾರಣವಾದೆವಲ್ಲ ಎಂಬ ತಪ್ಪಿತಸ್ಥ ಮನೋಭಾವ ಉಳಿದುಬಿಡುತ್ತದೆ. ತಾಯಿ ತಮ್ಮಿಂದ ಸಂತುಷ್ಟಳು ಎಂಬುದನ್ನು ಕಂಡಾಗ ಮಗುವಿನ ಮನಸ್ಸಿಗೆ ಶಾಂತಿ ಮಾತ್ರವಲ್ಲ ತಪ್ಪಿತಸ್ಥ ಭಾವನೆಯಿಂದ ಅದು ದೂರವಾಗುವ ಸಂಭವವಿದೆ.</p>
  <p>3. ದತ್ತು ಸ್ವೀಕಾರ ಮಾಡಿರಲಿ ಇಲ್ಲದಿರಲಿ ನರ್ಸರಿಗೆ ಕೊಂಡೊಯ್ದ ಬಳಿಕ ಅಲ್ಲಿನ ಜನ ತಮ್ಮನ್ನು ಅನುಕಂಪೆಯಿಂದ ಪ್ರೀತಿ ವಿಶ್ವಾಸಗಳಿಂದ ನೋಡಿಕೊಂಡರೇ ಇಲ್ಲವೇ ಎಂಬುದನ್ನು ಶಿಶುಗಳು ತಿಳಿಯಬಲ್ಲವು. ಒಂದೆಡೆ ಒಟ್ಟಾಗಿರಿಸಿದ ಶಿಶುಗಳಲ್ಲಿ ಪರಸ್ಪರ ಯೋಚನೆಗಳ ವಿನಿಮಯವಿರುವಂತೆ ಕಂಡುಬಂದಿದೆ. ಸುಪ್ತಿ ಆವಾಹನೆಯ ಮೂಲಕ ವ್ಯಕ್ತಿಯೊಬ್ಬನನ್ನು ಶೈಶವದ ಸ್ತರಕ್ಕೆ ಕೊಂಡೊಯ್ದಾಗ ದಾದಿಯರ ನಯವಾದ ಮಾತು ಪ್ರೀತಿಯ ಮೃದುಸ್ಪರ್ಶಗಳ ನೆನಪನ್ನು ಮಾಡಿಕೊಂಡವರಿದ್ದಾರೆ.</p>
  <p>4. ಅನಾಥಾಲಯ ಅಥವಾ ವಿಶಿಷ್ಟ ಶಿಶುಸಂಗೋಪನಾ ಕೇಂದ್ರಗಳಿಂದ ದತ್ತುಸ್ವೀಕಾರ ಮಾಡಿದ ಮನೆಗಳಿಗೆ ಹೋಗುವ ಮುನ್ನ ಶಿಶುಗಳು ಬಹಳ ಅಸಮಾಧಾನ ಮತ್ತು ರೋಷವನ್ನು ಬೆಳಸಿಕೊಳ್ಳುತ್ತವೆ. ತಮ್ಮ ತಾಯಂದಿರೊಡನೆ ಆಗಲೆ ಹೊಂದಿಕೊಂಡಿದ್ದ ಆ ಶಿಶುಗಳಿಗೆ ತಿರುಗಿ ನೂತನ ವಾತಾವರಣ-ಜನಗಳೊಡನೆ ಹೊಂದಿಕೊಳ್ಳಲು ಬಹಳಷ್ಟು ತೊಂದರೆಯಾಗುವುದು.</p>
  <p>‘ದರ್ಶನ ಮತ್ತು ಶ್ರವಣೇಂದ್ರಿಯಗಳಾಗಲಿ ನರಮಂಡಲವಾಗಲಿ ಸರಿಯಾದ ರೀತಿಯಲ್ಲಿ ಬೆಳವಣಿಗೆಯಾಗದೆ ಕಂಡುಕೇಳಿದ ಸಂಗತಿಗಳನ್ನು ಮನಸ್ಸಿನಲ್ಲಿ ಸಂಗ್ರಹಮಾಡಿಟ್ಟುಕೊಳ್ಳುವುದು ಅಸಾಧ್ಯ ಎಂಬ ಭಾವನೆ ಹಿಂದೆ ಸಾರ್ವತ್ರಿಕವಾಗಿ ತಜ್ಞರಲ್ಲಿ ದೃಢವಾಗಿತ್ತು. ಕೆಲವು ಶಿಶುಗಳಲ್ಲಿ ಜನನ ಕಾಲದ ಅನುಭವಗಳನ್ನು ತೀವ್ರವಾಗಿ ಅರಿಯುವ ಸಾಮರ್ಥ್ಯ ಒಂದು ಆಕಸ್ಮಿಕ ಎಂಬ ಭಾವನೆ ರೂಢಮೂಲವಾಗಿತ್ತು. ಆದರೆ ಇದಕ್ಕೆ ವಿರೋಧವಾದ ಸಾಕ್ಷ್ಯಾಧಾರಗಳು ಏಕಪ್ರಕಾರ ವಾಗಿ ಸಂಗ್ರಹವಾಗುತ್ತ ಬಂದ ಬಳಿಕ ಆ ಹೇಳಿಕೆಗಳ ಸತ್ಯಾಂಶವನ್ನು ತಿಳಿಯಲು ಯತ್ನಿಸಿ ಯಶಸ್ವಿಯಾದೆವು. ಸುಪ್ತಮನಸ್ಸಿನಲ್ಲಿ ಸ್ಪಷ್ಟವಾಗಿ ಜನನ ಸಮಯದ ಸ್ಮೃತಿ ಅಡಗಿದೆ ಎಂಬುದು ವಶ್ಯಸುಪ್ತಿಯ ಪ್ರತಿಗಮನ ವಿಧಾನದಿಂದ ಇದೀಗ ದೃಢಪಟ್ಟಿದೆ.’ ಎನ್ನುತ್ತಾರೆ ಡಾ. ಚೀಕ್.</p>
  <p>ಹಲವು ಮಂದಿ ವಯಸ್ಕರ ಮಾನಸಿಕ ತುಮುಲ ಹಾಗೂ ವ್ಯಗ್ರತೆಗಳ ಸಂಕೀರ್ಣ ಸಮಸ್ಯೆಗಳ ಮೂಲ ಜನನಕಾಲ ಮತ್ತು ಶೈಶವದಲ್ಲಿ ಅವರುಗಳು ಎದುರಿಸಿದ ಕಷ್ಟ ಸಂಕಟಗಳ ಸ್ಮೃತಿಯೇ ಆಗಿದೆ ಎಂಬುದನ್ನು ಇದೀಗ ಮನೋವಿಜ್ಞಾನಿಗಳು ತಿಳಿದುಕೊಳ್ಳುತ್ತಿದ್ದಾರೆ. ಶಸ್ತ್ರವೈದ್ಯರು ತಮ್ಮ ಇಕ್ಕಳದಿಂದ ಶಿಶುವನ್ನು ಒರಟಾಗಿ ಹೊರಗೆಳೆಯಲು ಯತ್ನಿಸಿದ ಕಾರ್ಯದಲ್ಲಿ ವಯಸ್ಕನ ತಲೆನೋವಿನ ಮೂಲ ಅಡಗಿತ್ತು. ಹೆರಿಗೆಯ ಕಾಲದಲ್ಲಿ ತಾಯಿ ಮತ್ತು ಸುತ್ತುಮುತ್ತಲ ಜನ ತೋರಿದ ಗಾಬರಿ ದಿಗಿಲುಗಳು ವಯಸ್ಕನ ಅಸ್ತಮಾ ನರಳಾಟಕ್ಕೆ ಕಾರಣವಾದವು. ತಾಯಿಯು ಮಗುವಿಗೆ ಮೊಲೆಹಾಲನ್ನು ಕೊಡಲು ನಿರಾಕರಿಸಿದ ಘಟನೆ ಮುಂದೆ ಹುಡುಗನ ಜೀರ್ಣಾಂಗದ ನ್ಯೂನತೆಗೆ ಕಾರಣವಾಯಿತು. ಹುಟ್ಟಿನ ಸಮಯದಲ್ಲಿ ಡಾಕ್ಟರರೊಬ್ಬರು ಮಾಡಿದ ಆತಂಕಕಾರಿ ಯಾದ ಟೀಕೆಯಿಂದ ವಯಸ್ಕನೊಬ್ಬ ನರಮಂಡಲಗಳ ದೌರ್ಬಲ್ಯದಿಂದ ನರಳುವಂತಾಯಿತು.</p>
  <p>ಡಾ. ಚೀಕ್ ಅವರ ಸಿದ್ಧಾಂತದ ಸತ್ಯತೆಯನ್ನು ಪರಿಶೀಲಿಸಲು ಡಾ. ಚೇಂಬರ್ಲಿನ್ ಯತ್ನಿಸಿ ದರು. ಶಿಶುವಿನ ಮನಸ್ಸು ಜನನಕಾಲದಿಂದಲೇ ಚಟುವಟಿಕೆಯಿಂದ ಕೂಡಿರುತ್ತದೆಂಬುದು ಹಲವು ಭೌತವಾದಿಗಳಿಗೆ ನುಂಗಲಾರದ ತುತ್ತಾಗಬಹುದು. ‘ಮೆದುಳಿನ ಚಟುವಟಿಕೆಯನ್ನು ನಾವು ಆಗ ಗಮನದಲ್ಲಿಟ್ಟುಕೊಂಡಿರುವುದಿಲ್ಲ. ಮಿದುಳಿನ ಬೆಳವಣಿಗೆಯನ್ನು ಹೊಂದಿಕೊಂಡು ಈ ಸ್ಮರಣೆ ಎಂದಲ್ಲ.* ಮನಸ್ಸಿಗೆ ಅಭೌತಿಕವಾದ ಆಯಾಮವಿದೆ’ ಎನ್ನುತ್ತಾರೆ ಚೇಂಬರ್ಲಿನ್.</p>
  <div>ಅಂದಿನ ಭಾಷೆ ಇಂದಿಗೆ</div>
  <p>ಲಾರೆಂಟ್ ಹೇ ತಂದೆತಾಯಿಗಳ ಏಕಮಾತ್ರ ಪುತ್ರಿ. ವಯಸ್ಸು ಇನ್ನೂ ಆರು ವರುಷ ಮಾತ್ರ. ತಂದೆತಾಯಿಗಳು ಕೆಲಸಕ್ಕಾಗಿ ಹೊರಗಡೆ ಹೋದಾಗ ಮನೆಯಲ್ಲಿ ಆಕೆ ಒಬ್ಬಳೇ ಇರುತ್ತಿದ್ದಳು. ಯಾವಾಗಲೂ ತನ್ನ ಪಾಡಿಗೆ ತಾನು ಹಾಡಿಕೊಳ್ಳುವುದು ಅವಳ ಸ್ವಭಾವ. ಎಷ್ಟೋ ವೇಳೆ ತಮಗೆ ಪರಿಚಿತವಿಲ್ಲದ ಶಬ್ದಗಳನ್ನು ಕೇಳಿದರೂ, ಏನೋ ಅರ್ಥಹೀನ ಶಬ್ದಗಳನ್ನು ಉಚ್ಚರಿಸುತ್ತಿದ್ದಾ ಳೆಂದೇ ಆಕೆಯ ತಂದೆತಾಯಿಗಳು ತಿಳಿದುಕೊಂಡಿದ್ದರು. ಆ ಕಡೆಗೆ ಅಷ್ಟಾಗಿ ಅವರು ಗಮನವಿತ್ತಿರ ಲಿಲ್ಲ. ಅವರ ಕುಟುಂಬದ ಸ್ನೇಹಿತರಾದ ಪಾದ್ರಿಯೊಬ್ಬರು ಅವರ ಮನೆಗೆ ಬಂದಾಗ, ಅವರು ಆಶ್ಚರ್ಯದಿಂದ ಹೌಹಾರುವ ಪ್ರಸಂಗ ಒದಗಿತು. ಪಾದ್ರಿಗಳು ಬಹುಕಾಲ ಪೌರಸ್ತ್ಯ ದೇಶಗಳ ಲ್ಲಿದ್ದು ಆಗತಾನೇ ಹಿಂದಿರುಗಿದ್ದರು. ಅವರು ಲಾರೆಂಟ್ಳ ತಂದೆತಾಯಿಗಳ ಆಹ್ವಾನದ ಮೇರೆಗೆ, ಒಂದು ದಿನ ಉಪಾಹಾರ ಸ್ವೀಕರಿಸುತ್ತಿದ್ದಾಗ ಮಾತುಕತೆಯಾಡುತ್ತಿದ್ದರು. ಮೂಲೆಯಲ್ಲಿ ಎಂದಿ ನಂತೆ ಲಾರೆಂಟ್ ಏನೇನೋ ಹಾಡುಗಳನ್ನು ಹೇಳಿಕೊಳ್ಳುತ್ತಿದ್ದಳು. ಚಕಿತರಾದ ಆ ಪಾದ್ರಿಗಳು ಮಗುವನ್ನು ಸಮೀಪಿಸಿ ಕ್ಷಣಕಾಲ ಅವಳ ಹಾಡುಗಳನ್ನು ಕೇಳಿ ‘ಲಾರೆಂಟ್ ಪರ್ಶಿಯನ್ ಭಾಷೆ ಯನ್ನು ಎಲ್ಲಿ ಕಲಿತಳು?’ ಎಂದು ಕೇಳಿದರು. ಲಾರೆಂಟಳ ತಂದೆತಾಯಿಗಳು ‘ಪರ್ಶಿಯನ್!’ ಎಂದು ಉಚ್ಚರಿಸಿ, ಆಶ್ಚರ್ಯದಿಂದ ಸ್ತಂಭಿತರಾದರು. ಪಾದ್ರಿಗಳು ಆ ಬಳಿಕ ಹೇಳಿದರು: ‘ಆಕೆ ಆಡುತ್ತಿರುವುದು ಆಧುನಿಕ ಪರ್ಶಿಯನ್ ಭಾಷೆಯಲ್ಲ. ಮಹಾಕಾವ್ಯ ಯುಗದ ಪರ್ಶಿಯನ್.’</p>
  <p>ಲಾರೆಂಟಳ ತಂದೆತಾಯಿಗಳು ಈ ಮಾತನ್ನು ನಂಬದಾದರು. ಅವರ ಕುಟುಂಬದ ಬಂಧು ಗಳೆಲ್ಲ ಯುರೋಪು ದೇಶದವರು. ಪರ್ಶಿಯನ್ ಭಾಷೆಯನ್ನು ತಿಳಿದ ಯಾರೂ ತಮ್ಮ ಮಗಳ ಜೊತೆ ಇರಲಿಲ್ಲ. ಹಾಗಿರುವಾಗ ಇದು ಹೇಗೆ ಸಾಧ್ಯ ಎಂಬ ನಿಲುವು ಅವರದ್ದು. ಹಾಗಾಗಿ ಹುಡುಗಿ ಏಕಾಂತದಲ್ಲಿ ಹಾಡಿಕೊಳ್ಳುತ್ತಿದ್ದಾಗಲೇ ಟೇಪ್ರೆಕಾರ್ಡರಿನಲ್ಲಿ ಅವಳು ಉಚ್ಚರಿಸಿದ ಪದ ಗಳನ್ನೂ, ಹಾಡುಗಳನ್ನೂ ಸಂಗ್ರಹಿಸಿ ಭಾಷಾತಜ್ಞರಿಗೆ ತೋರಿಸಿದರು. ಅವರ ಅಭಿಪ್ರಾಯದಂತೆ ‘ಅವಳ ಮಾತುಗಳು ಹಳೆಯ ಪರ್ಶಿಯನ್ ಭಾಷೆಯದ್ದು; ಹಾಡುಗಳು ಮಾತ್ರ ಪರ್ಶಿಯನ್ ಕಾವ್ಯಗಳದ್ದು.’ ಆ ಬಗ್ಗೆ ಹುಡುಗಿಯನ್ನೇ ಪ್ರಶ್ನಿಸಿದಾಗ ಆಕೆ ತಿಳಿಸಿದ್ದಿಷ್ಟು: ‘ದೂರದ ದೇಶದಲ್ಲಿ ಬಹಳ ಹಿಂದಿನ ಕಾಲದಲ್ಲಿ ನಾವು ಮಾತನಾಡುತ್ತಿದ್ದ ರೀತಿ ಅದು.’ ಏನಾಶ್ಚರ್ಯ!</p>
  <p>ಎಚ್ಚರದ ಸ್ಥಿತಿಯಲ್ಲಿ ಶೈಶವದಿಂದ ಕಲಿತ ಭಾಷೆಯಲ್ಲೇ ಎಲ್ಲರೂ ಮಾತನಾಡುತ್ತಾರಷ್ಟೆ. ಆದರೆ ವಶ್ಯಸುಪ್ತಿಗೊಳಗಾದ ಕೆಲವರು ಶೈಶವ ಬಾಲ್ಯ ತಾರುಣ್ಯದಲ್ಲಾಗಲೀ, ಆ ಬಳಿಕವಾಗಲಿ ಕಂಡರಿಯದ, ಕೇಳಿ ತಿಳಿದುಕೊಳ್ಳದ ವಿದೇಶಿ ಭಾಷೆಯಲ್ಲಿ ಮಾತನಾಡಿದ ಘಟನೆಗಳಿವೆ! ಮಾತ ನಾಡುವುದೆಂದರೆ ಕೆಲವೊಂದು ಶಬ್ದಗಳನ್ನೋ, ವಾಕ್ಯಪುಂಜವನ್ನೋ ಉಚ್ಚರಿಸುವುದಷ್ಟೇ ಅಲ್ಲ. ವಶ್ಯಸುಪ್ತಿಗೊಳಗಾದಾಗ ಆ ವಿದೇಶೀ ಭಾಷೆಯಲ್ಲಿ ನಿರರ್ಗಳವಾಗಿ ಸಂಭಾಷಣೆ ಮಾಡುವ ಸಾಮರ್ಥ್ಯವಿರುತ್ತದೆ. ಕೇಳಿದ ಪ್ರಶ್ನೆಗೆ ಆ ಭಾಷೆಯಲ್ಲೇ ಉತ್ತರಿಸುತ್ತಾರೆ. ಯಾವುದೋ ಒಂದು ಕಾಲದಲ್ಲಿ ಒಂದು ವಿಶಿಷ್ಟ ಪ್ರದೇಶದಲ್ಲಿ ಬಳಕೆಯಲ್ಲಿರುವ ಭಾಷೆಯನ್ನೇ ಅವರು ಮಾತಾಡು ತ್ತಾರೆ. ಅವರು ಹಿಂದಿನ ಜನ್ಮಗಳ ಅನುಭವವನ್ನಾಧರಿಸಿಯೇ ಅದು ಸಾಧ್ಯವಾದುದರಿಂದ ಇದೂ ಜನ್ಮಾಂತರದ ಘಟನೆಗಳಿಗೊಂದು ಪುರಾವೆಯನ್ನೊದಗಿಸುತ್ತದೆ. ಉದಾಹರಣೆಗೆ ಈಗ ಇಂಗ್ಲೆಂಡಿನಲ್ಲಿರುವ ಜಾನ್ಫಾಕ್R ವಶ್ಯಸುಪ್ತಿಯಲ್ಲಿ ಮನಸ್ಸಿನಾಳಕ್ಕೆ ಮುಳುಗಿ ಕನ್ನಡ ಮಾತಾ ಡಲು ತೊಡಗಿದನೆನ್ನಿ. ಅದು ಯಾವ ಕನ್ನಡ? ಹದಿನೆಂಟನೇ ಶತಮಾನದ ದಕ್ಷಿಣಕನ್ನಡ ಜಿಲ್ಲೆಯ ಕುಂದಾಪುರದ ಕನ್ನಡ ಎಂದು ತಜ್ಞರು ಕಂಡುಹಿಡಿಯುತ್ತಾರೆನ್ನಿ. ಎಂದರೆ ಜಾನ್ಫಾಕ್ಸ್ ಒಮ್ಮೆ ಕುಂದಾಪುರದಲ್ಲಿ ನಾಗಪ್ಪಯ್ಯ ಕಾರಂತನೋ, ವಿಟ್ಠಲ ಶೆಟ್ಟಿಯೋ ಅಥವಾ ಯಾರೋ ಒಬ್ಬ ಪ್ರಜೆ ಯಾಗಿದ್ದಾನೆಂದು ಅರ್ಥವಾಗುತ್ತದಷ್ಟೆ. ನಿಜ, ವಶ್ಯಸುಪ್ತಿಯಲ್ಲಿದ್ದ ವ್ಯಕ್ತಿ ತನ್ನ ಆಗಿನ ಹೆಸರು, ಜಾತಿ, ವೃತ್ತಿಗಳನ್ನೆಲ್ಲ ಹೇಳಬಲ್ಲ.</p>
  <p>ಇಂಥ ಘಟನೆಗಳನ್ನೇ ಆಂಗ್ಲ ಭಾಷೆಯಲ್ಲಿ <span class="en">Responsive Xenoglossy</span> ಎನ್ನುತ್ತಾರೆ. ಇಂಥ ಅನೇಕ ಘಟನೆಗಳನ್ನು ಸ್ಟಿವನ್ಸನ್ ಕಲೆಹಾಕಿದ್ದಾರೆ.</p>
  <div>ವಶ್ಯಸುಪ್ತಿಯ ಅಮೂಲ್ಯ ನೆರವು</div>
  <p>ಬೊಂಬಾಯಿಯಿಂದ ಪ್ರಕಟವಾಗುವ ಆಂಗ್ಲಭಾಷೆಯ ‘ಮಿರರ್’ ಮಾಸ ಪತ್ರಿಕೆಯಲ್ಲಿ ಸೆಪ್ಟೆಂಬರ್ 1983ರ ಲೇಖನ ಕುತೂಹಲಕಾರಿಯಾಗಿದೆ. ಸುಪ್ತಿಶಾಸ್ತ್ರಜ್ಞ ಪ್ರೊ. ಜೆ. ವಿ. ರಾವ್ ತಮ್ಮ ಪ್ರಯೋಗಗಳನ್ನು ಕುರಿತು ಅಲ್ಲಿ ವಿವರಣೆ ನೀಡಿದ್ದಾರೆ–‘ವಶ್ಯಸುಪ್ತಿಗೊಳಪಡಿಸಿ ವ್ಯಕ್ತಿ ತನ್ನ ಹಿಂದಿನ ಅಭ್ಯಾಸಗಳನ್ನು ತೊರೆಯುವಂತೆ ಮಾಡಬಹುದು. ವಶ್ಯಸುಪ್ತಿಗೊಳಪಟ್ಟ ಗಂಡಸು ಅಥವಾ ಹೆಂಗಸನ್ನು ತಮ್ಮ ಹಿಂದಿನ ಜನ್ಮದ ನೆನಪು ಮಾಡಿಕೊಳ್ಳುವಂತೆ ಮಾಡ ಬಹುದು. ಕೆಲವು ವರ್ಷಗಳ ಹಿಂದೆ, ಬೊಂಬಾಯಿಯ ಅಂಧೇರಿಯಲ್ಲಿ ನಾನು ವೇದಿಕೆಯ ಮೇಲೆ ಪ್ರದರ್ಶನ ನೀಡುತ್ತಿದ್ದೆ. ಆಗ ಹದಿನೆಂಟುವರ್ಷ ವಯಸ್ಸಿನ ಕ್ಯಾಥೋಲಿಕ್ ಸಂಪ್ರದಾಯದ ತರುಣಿಯನ್ನು, ವಶ್ಯಸುಪ್ತಿಗೊಳಪಡಿಸಬೇಕಾದ ಸಂದರ್ಭ ಬಂತು. ನಾನು ಆಕೆಯನ್ನು ತನ್ನ ಹಿಂದಿನ ಜನ್ಮದ ಕಾಲಕ್ಕೆ ಹೋಗುವಂತೆ ಸೂಚಿಸಿದೆ. ಇದ್ದಕ್ಕಿದ್ದಂತೆ ಆಕೆ ಅರ್ಥವಾಗದ ಭಾಷೆ ಯಲ್ಲಿ ಮಾತನಾಡಿದಾಗ ನಾನು ಅವಾಕ್ಕಾದೆ. ವೇದಿಕೆಯ ಸಮೀಪ ಮೊದಲ ಸಾಲಿನಲ್ಲಿ ಕುಳಿತಿದ್ದ ಇಟೆಲಿಯ ಒಬ್ಬ ಪಾದ್ರಿಯವರು ವೇದಿಕೆಗೆ ಬಂದು–ಆಕೆ ಇಟಾಲಿಯನ್ ಭಾಷೆ ಮಾತನಾಡು ತ್ತಿದ್ದಾಳೆಂದು ತಿಳಿಸಿದರು. ಮುಸಲೋನಿ ಇಟಲಿಯನ್ನು ಆಳುತ್ತಿದ್ದ ಸಂದರ್ಭದಲ್ಲಿ ನಿರ್ದಿಷ್ಟ ಹಳ್ಳಿಯೊಂದರಲ್ಲಿ ಮಾತನಾಡುತ್ತಿದ್ದ, ಆದರೆ ಈಗ ವಾಡಿಕೆಯಲ್ಲಿಲ್ಲದ, ಇಟಾಲಿಯನ್ ಭಾಷೆ ಯನ್ನು ಆಕೆ ಮಾತನಾಡುತ್ತಿದ್ದಾಳೆಂದು, ಆ ಪಾದ್ರಿಗಳು ತಿಳಿಸಿದರು. ವಶ್ಯಸುಪ್ತಿಗೊಳಪಟ್ಟ ತರುಣಿ ತಾನು ಈ ಹಿಂದೆ ಗಂಡಸಾಗಿದ್ದುದಾಗಿ ತಿಳಿಸಿದಳು. ಅಷ್ಟು ಮಾತ್ರವಲ್ಲ ತನ್ನ ಹಿಂದಿನ ಇಟಾಲಿಯನ್ ಪೋಷಕರ ಹೆಸರನ್ನೂ ತಿಳಿಸಿದಳು. ಕೊನೆಗೆ ರಸ್ತೆ ಅಪಘಾತ ಒಂದರಲ್ಲಿ ತಾನು ಮರಣ ಹೊಂದಿದುದಾಗಿಯೂ ತಿಳಿಸಿದಳು. ವಶ್ಯಸುಪ್ತಿಯಿಂದ ಪುನಃ ಮುಂಚಿನ ಸ್ಥಿತಿಗೆ ಬಂದಾಗ ಆ ತರುಣಿಗೆ ತಾನು ತಿಳಿಸಿದ ವಿಚಾರದ ಒಂದು ತುಣುಕೂ ಸಹ ನೆನಪಿರಲಿಲ್ಲ! ತಾನು ಎಂದೂ ಭಾರತದಿಂದ ಹೊರದೇಶಗಳಿಗೆ ಹೋಗಿರಲಿಲ್ಲವೆಂದೂ, ಇಟಾಲಿಯನ್ ಭಾಷೆಯ ಶಬ್ದದ ಉಚ್ಚಾರ ಹೇಗಿರುವುದೆಂಬುದರ ಸುಳಿವೂ ತನಗೆ ತಿಳಿಯದೆಂದೂ ಆಗ ಆಕೆ ಪ್ರಾಮಾಣಿಕ ವಾಗಿ ತಿಳಿಸಿದಳು. ಆಕೆ ಇಟಾಲಿಯನ್ ಭಾಷೆ ಮಾತನಾಡಿದುದು ಸತ್ಯ. ಇಟಾಲಿಯನ್ ಪಾದ್ರಿಯೊ ಬ್ಬರು ಇದನ್ನು ಖಚಿತಪಡಿಸಿರುವುದರಿಂದ, ಇಲ್ಲಿ ಅನುಮಾನಕ್ಕೆ ಎಡೆಯಿಲ್ಲ. ಈ ಪಾದ್ರಿಗಳು ಸಭೆಯಲ್ಲಿದ್ದುದು ನನ್ನ ಅದೃಷ್ಟ.’ ಪ್ರಸಕ್ತ ಪ್ರಸಂಗದಿಂದ ನಾವು ಏನನ್ನು ನಿರ್ಧರಿಸಬಹುದು?</p>
  <p>‘ಇಂತಹ ಘಟನೆಗಳನ್ನು ವಿಶದವಾಗಿ ಪರಿಶೀಲಿಸಲು ಅವಕಾಶ ಒದಗಿದರೆ ಆ ಘಟನೆಗಳು ಸತ್ಯವಾಗಬಹುದೆಂದು ನೀವು ಭಾವಿಸುವಿರಾ?’ ಎಂದು ಪ್ರಶ್ನಿಸಿದಾಗ ಪ್ರೊ. ರಾವ್ ನುಡಿದರು: ‘ಇದರಲ್ಲಿ ನನಗೆ ಸ್ವಲ್ಪವೂ ಸಂಶಯವಿಲ್ಲ. ನಮ್ಮ ಜಾಗ್ರತ ಮನಸ್ಸಿನ ಆಚೆ ಸುಪ್ತ ಮನಸ್ಸಿದೆ. ಸ್ವಲ್ಪವೂ ಸಂಶಯಕ್ಕೆಡೆಕೊಡದಂತಹ, ನಮ್ಮ ಜೀವನದ ಎಲ್ಲ ನೆನಪುಗಳ ಉಗ್ರಾಣ ಇದಾಗಿದೆ. ಎಲ್ಲ–ಎಂದರೆ ಮನುಷ್ಯ ಹುಟ್ಟಿದಂದಿನಿಂದ ಕ್ಷಣಕ್ಷಣವೂ, ದಿನ ದಿನವೂ ಪಡೆದ ಎಲ್ಲ ಅನುಭವಗಳು ಜೀವನದ ಪ್ರತಿಯೊಂದು ಸಣ್ಣ ಪುಟ್ಟ ಘಟನೆಗಳು–ಇಲ್ಲಿ ದಾಖಲಾಗಿವೆ. ತಜ್ಞರು ಮಾಡುವುದಿಷ್ಟೆ–ಜಾಗ್ರತ ಮನಸ್ಸನ್ನು ದಾಟಿ ನೇರವಾಗಿ ಸುಪ್ತ ಮನಸ್ಸಿಗೆ ಸಲಹೆ ನೀಡುವುದು. ಹೆಚ್ಚು ಕಡಿಮೆ ನಾವೆಲ್ಲರೂ ವಶ್ಯಸುಪ್ತಿಗೊಳಪಟ್ಟಾಗ ನಮ್ಮ ಪೂರ್ವಜನ್ಮಸ್ಮರಣೆ ಮಾಡಿ ಕೊಳ್ಳಲು ಸಾಧ್ಯ. ಇದು ಹೇಗೆ ಸಾಧ್ಯವಾಗುತ್ತದೆ ಎಂಬುದು ಇನ್ನೂ ಗೂಢವಾದ ವಿಚಾರವಾಗಿದೆ!’</p>
  <p>ಅವರೇ ಮುಂದುವರಿದು ಅಂತಹುದೇ ಇನ್ನೊಂದು ಘಟನೆಯನ್ನು ತಿಳಿಸಿದರು–‘ಒಮ್ಮೆ ಜೆಮ್ಶೆಡ್ಪುರದ ಪ್ರದರ್ಶನದಲ್ಲಿ ಗುಜರಾತಿನ ಹದಿಮೂರು ವರ್ಷದ ಬಾಲಕನನ್ನು ವಶ್ಯಸುಪ್ತಿ ಗೊಳಪಡಿಸಿದೆ. ಅವನ ಪೋಷಕರು ಬಹಳ ಹಿಂದಿನಿಂದ ಆ ನಗರದಲ್ಲಿ ನೆಲೆಸಿದ್ದರು. ವಶ್ಯಸುಪ್ತಿ ಗೊಳಪಡಿಸಿ ಬಾಲಕನ ಹಿಂದಿನ ಜನ್ಮದ ಬಗ್ಗೆ ಕೇಳಿದಾಗ, ತಾನು ಹಿಂದಿನ ಜನ್ಮದಲ್ಲಿ ಬೊಂಬಾಯಿಯಲ್ಲಿ ಜನಿಸಿದ್ದುದಾಗಿ ತಿಳಿಸಿದ್ದಲ್ಲದೆ, ಜುಹುನಲ್ಲಿದ್ದ ಬಂಗಲೆಯೊಂದರ ವಿಳಾಸ ವನ್ನೂ ನೀಡಿದ. ತಾನು ಒಂಭತ್ತನೆಯ ವಯಸ್ಸಿನವನಿದ್ದಾಗ ಸಮುದ್ರದಲ್ಲಿ ಮುಳುಗಿ ಮರಣ ಹೊಂದಿದ್ದಾಗಿ ತಿಳಿಸಿದ. ಅದೃಷ್ಟವಶಾತ್ ಬಾಲಕನ ಹಿರಿಯ ಎಂಜಿನಿಯರ್ ಸಹೋದರರೊ ಬ್ಬರು ಕೆಲಸದ ನಿಮಿತ್ತ ಬೊಂಬಾಯಿಗೆ ಹೋಗಬೇಕಾಯಿತು. ಈ ಮೇಲ್ಕಂಡ ಹೇಳಿಕೆಯಿಂದ ತುಂಬಾ ಕುತೂಹಲಗೊಂಡ ಅವರು ವಶ್ಯಸುಪ್ತಿಗೊಳಗಾದ ತಮ್ಮ ಸಹೋದರನ ಮಾತಿನಲ್ಲಿ ಏನಾದರೂ ತಥ್ಯವಿದೆಯೇ ಎಂಬುದನ್ನು ತಿಳಿಯಬಯಸಿದರು. ಆದ್ದರಿಂದ ಬೊಂಬಾಯಿಗೆ ಹೋಗಿದ್ದಾಗ, ಅವರು ಜುಹುವಿಗೆ ಹೋಗಿ, ಈ ಹಿಂದೆ ತಮ್ಮ ಸಹೋದರ ತಿಳಿಸಿದ್ದ ಬಂಗಲೆ ಗಾಗಿ ಹುಡುಕಿದರು. ಆದರೆ ಅದು ಪತ್ತೆಯಾಗಲಿಲ್ಲ. ಆದರೂ ನಿರಾಶರಾಗದೆ ಅವರು ಸುತ್ತಮುತ್ತ ಆ ಬಗ್ಗೆ ವಿಚಾರಿಸಿದರು. ಅತ್ಯಾಶ್ಚರ್ಯವೆಂಬಂತೆ ಕೆಲವರು ಹಲವು ವರ್ಷಗಳ ಹಿಂದೆ ಈ ಜಾಗದಲ್ಲಿ ಬಂಗಲೆಯೊಂದು ಇದ್ದುದಾಗಿ ತಿಳಿಸಿದರು. ಅಲ್ಲದೆ ಕೆಲವು ವರ್ಷಗಳ ಹಿಂದೆ ಅದನ್ನು ಮಾರಿದಾಗ, ಅದೇ ಜಾಗದಲ್ಲಿ ಬೇರೊಂದು ಭವ್ಯ ಕಟ್ಟಡ ಕಟ್ಟಲು ಆ ಬಂಗಲೆಯನ್ನು ಉರುಳಿಸ ಲಾಯಿತು–ಎಂದು ತಿಳಿಸಿದರು. “ಆ ಬಂಗಲೆಯಲ್ಲಿದ್ದ ಕುಟುಂಬದವರು ಯಾರು? ಈಗ ಅವರು ಎಲ್ಲಿದ್ದಾರೆ, ಏನು ಕತೆ?” ಎಂಬುದರ ಬಗ್ಗೆ ಆ ಎಂಜಿನಿಯರ್ ವಿಚಾರಿಸಿದರು. ಆದರೆ ಆ ಪ್ರಶ್ನೆಗೆ ಉತ್ತರ ದೊರೆಯಲಿಲ್ಲ. ಆದಾಗ್ಯೂ ಒಬ್ಬ ವಯೋವೃದ್ಧ ಈ ರೀತಿ ತಿಳಿಸಿದ: “ಆ ಮನೆಯವರು ತಮ್ಮ ಒಂಬತ್ತನೇ ವಯಸ್ಸಿನ ಬಾಲಕ ಸಮುದ್ರದಲ್ಲಿ ಮುಳುಗಿ ಸತ್ತಾಗ ಆ ಬಂಗಲೆಯನ್ನು ಮಾರಿದರು!”</p>
  <p>ಸರಕಾರಿ ಕಛೇರಿಗಳಲ್ಲಿ ಹಿಂದಿನ ಕಡತಗಳನ್ನು ಹುಡುಕಾಡಿ ದಾಖಲೆಗಳನ್ನು ಹಾಜರುಪಡಿಸು ವಂತೆ, ವಶ್ಯಸುಪ್ತಿಯಿಂದ ಸುಪ್ತಮನಸ್ಸನ್ನು ಕೆದಕಿ ಬೆದಕಿದರೆ, ಹಿಂದಿನ ಜನ್ಮಗಳ ದಾಖಲೆಗಳೂ ಸಿಗುತ್ತವೆಂದಾಯ್ತು ಅಲ್ಲವೇ ಹಾಗಾದರೆ?</p>
</html>
